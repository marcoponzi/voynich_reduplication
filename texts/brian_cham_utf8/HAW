ka hoku o ka pakipika  
buke i  honolulu  sepetemaba 26  1861  helu 1  
 
 
 
hoku o ka pakipika  
 
 
 
mooolelo no kawelo  
 
o maihuna ke kane  o malaiakalani kana wahine  e noho ana laua ma hanamaulu i kauai  hapai ae la o malaiakalani i ke keiki a hanau mai la he keiki kane  kapa aku la laua i ka inoa o ka laua makahiapo o kawelomahamahaia  a hapai hou ae la a hanau mai la o kaweloikiakoo  a hanau hou mai mahope ona  he kaikamahine  ua kapaia o kaenakuokalani  a mahope ona hanau mai la o kawelo i kapaia o kaweloleimakua a oia hoi ka mea nona keia mooolelo  a hanau hou mai mahope o kawelo  o kamalama  oia ko lakou kaikaina muli hope loa a pau ko lakou hanauna  
o na makua o malaiakalani ka mea nana ua poe keiki nei  he mau mea akamai laua i ka haha ana o ke keiki i ka pauku liilii  aohe nalo ia laua o ke keiki ikaika  a ikaika ole  ke keiki koa  a me ke keiki ku i ka moku  nolaila  i ka wa i hanau ai o malaiakalani ia kawelomahamahaia  eleu aku la laua e haha  a i ko laua haha ana  hai aku la laua i ka laua kaikamahine a me maihuna ka laua hunona  e  o keia keiki a olua  he keiki no  he ikaika no  aole nae e ku i ka moku  pela ka wanana a ua mau makua nei o malaiakalani no ka laua moopuna  pela no ko laua haha ana ia kaweloikiakoo a wanana no laua  he keiki ikaika ole  he keiki ku ole i ka moku  aole laua i haha ia kaenakuokalani  he kaikamahine ia  a hanau mai o kawelo  haha iho la ua mau kupuna nei i ka laua moopuna  a olelo aku la ia malaiakalani ka laua kaikamahine a me maihuna ka laua hunona  e  auhea olua  eia ke keiki a olua  he keiki koa  he keiki keia e oi aku ana mahope  e ku ana i ka moku  koho iho la ua mau mea nei ia kawelo na laua e hanai ia moopuna  a o na moopuna mua  ua lilo ia i ko maihuna mau makua ia laua ka hanai oia mau moopuna a lakou  a mahope mai o kawelo  hanau mai la o kamalama ke kaikaina aloha nui a kawelo  
i kekahi wa koke iho  hoi ae la na kupuna o kawelo ma wailua e noho ai  a lawe pu no hoi laua i ka laua moopuna a malaila i hanai ia i o kawelo  ia wa no o kawelo i hanau ai  hanau ae la o aikanaka he keiki alii  a ua lilo no ia he alii nui mahope iho  a ia wa no hoi hanau o kauahoa no hanalei ia keiki a i keia poe keiki a ekolu  ua lawe ia lakou a wailua  ua hanai ia lakou  hanai iho la na kupuna o kawelo ia ia i ka ai a me ka ia e kupalu ana i ka laua moopuna i nui wawe  i kekahi la manao iho la ua mau kupuna nei e pii i uka i ka mahiai  kalua iho la laua  a piha ke kumau ai na ka laua moopuna  a pii aku la laua iuka  ia la no  ua pau no kela umeke i ka ai ia e kawelo  a i ke ahiahi  hoi mai la ua mau kupuna la  a i ko laua nana ana i ka umeke ai  ike iho la laua  ua pau ka ai a kalua no laua  pela aku  a pela aku ka emoole o ka pau o ka ai i ko laua wa i hele ai i ka mahiai  nolaila  ua haohao no laua a manao iho la ua kii paha ka moopuna a laua i kekahi kamalii e aku e hele e ai pu  nolaila  noonoo iho la na kupuna e imi i hana walea na ka laua moopuna i walea ilaila  aole e ai pinepine  a paa iho la ko laua manao e hana i waa hoehoe no kawelo  malia o walea o kawelo ia mea  
pii aku la laua i ke kua waa  a hoi mai la me ka waa  a hookuu iho la ma ka muliwai o wailua  a ike ka laua moopuna he waa nona  hoehoe iho la ia iuka  i kai  a lilo iho la ia he mea walea i ko kawelo manao e nanea ana i ka la a po  aohe manao nui e hoi i ka hale  ike mai la keia keiki o kauahoa i ka loaa o ka kawelo mea lealea  nolaila  hana iho la o kauahoa i pea hoolele nana  oia hoi ka lupe  a paa  hoolele ae la ia a kau iluna  ike mai la o kawelo i ke kau o ka pea a kauahoa  a i kona nana mau ana  komo iho la ka manao makemake o kawelo i lupe  nolaila  hoi aku la ia  a olelo i kona mau kupuna i lupe nana e like me ka kauahoa  a hana iho la na kupuna a paa  alaila  hele aku la o kawelo me kana lupe a hoolele pu me kauahoa  i kekahi wa ia laua e hoolele ana  hihia ae la ka kawelo pea i ka kauahoa pea  a moku aku la ka pea a kauahoa  a lilo i ka makani  nana aku la o kauahoa i kana pea e lilo ana  a uwe wale iho la no  manao wale iho la o kawelo e kii mai ana o kauahoa e pepehi ia ia  no ka mea  nana i hoohihia i moku ai ka lupe a kauahoa  kakali iho la ia a liuliu  aole o kauahoa i kii mai  nolaila  paa iho la ka manao o kawelo ina laua e kaua me kauahoa mahope aku  aole no o kauahoa e pakele ia ia  no ka mea  he nui iki ae no o kauahoa  a he emi iki iho no o kawelo  a no ke aha la ke kii ole o kauahoa e pepehi ia ia i ka moku o kana lupe  
lilo loa aku la ka lupe a kauahoa i ka makani  a haule ma ka aoao komohana o koloa  a o kahi i haule ai  ua kapaia o kahooleinapea no ka haule ana o ua pea la ilaila  a o ka inoa no ia oia wahi a hiki i keia wa  pau ae la ia olina lealea a kawelo laua o kauahoa  a i kekahi la  nainai hana wai iho la laua  a i ka hana ana  oi aku la no ko kawelo imua o ko kauahoa  a ma ia hana  ulu hou ae la no ko kawelo manao  ina he kaua mahope aku a o kauahoa kekahi mea kue ia ia  aole no e ola  o keia mau keiki nae o kawelo a me kauahoa  ua pili ano hoahanau no ia laua iho  no ka mea  he pili no ko kawelo mau makua me ko kauahoa  nolaila  aole laua i kaawale loa  a o na makua hoi o laua  ua ane pili i na makua o aikanaka  nolaila  lilo iho la o kawelo a me kauahoa  he mau keiki imua o aikanaka ko laua kaikuaana alii  ina e kena o aikanaka i kana mea e makemake ai  aole e hiki ia laua ke hoole  nolaila  ina kena o aikanaka ia laua e hele i pua lehua lei e hele no ua mau keiki nei i ka uka lehua o waikaeee i lei no ko laua kaikuaana haku  ma kela wahi  keia wahi a laua e hele  ai  ua pili laua i ko laua wa kamalii  
ia manawa  hele iho la na kaikuaana o kawelo me ko laua mau kupuna nana i hanai i oahu  holo mai la lakou a pae i oahu  a noho iho la ma waikiki kai  a o kakuihewa ko oahu nei alii nui ia manawa  noho iho la na kaikuaana he mokomoko ka laua hana me ke kanaka ikaika o kakuihewa i ka mokomoko  a o kekahi hana  he heenalu  hee no na kaikuaana i ka nalu o kawehewehe  a hoi ae la no a ka muliwai o apuakehau  ilaila e auau ai  a hoi aku la no i ka hale  o ka mokomoko no ka hana  aohe nae he hina o ke kanaka ikaika o kakuihewa ia laua  hu ae la ke aloha o na kupuna o kawelo i ka laua mau moopuna i holo i oahu  nolaila  olelo aku la laua i ka laua moopuna e holo i oahu e ike i na kaikuaana  holo mai la lakou a pae i oahu  a loaa na kaikuaana o kawelo ma waikiki kai  me kona mau kupuna a ike iho la lakou  a pau ka ike ana  hoi ae la o kawelo me kona mau kupuna a noho ae la i waikiki uka  alaila  hoomaka iho la o kawelo e ao i ka mahiai ana  ilaila no hoi oia i moe ai i wahine nana  ke kaikamahine a kalonuikahailaau  o kanewahineikiaoha ka inoa  
ia kawelo e noho ana i ka mahiai  lono aku la ia i ka wawa nui launa ole o ka leo o na kanaka i waikiki kai  uwa ka pihe a haalele wale  uwa a haalele wale  alaila  ninau aku ia ia i na kupuna ona  heaha la kela pihe e uwa mai la i kai  hai mai la na kupuna  malaia ou kaikuaana ua hele aku la i ka heenalu  a hoi mai la he mokomoko ka hana me ke kanaka ikaika o kakuihewa  malia ua hina iho la ua kanaka la i ou kaikuaana  no laila na pihe au e lohe la  olioli iho la o kawelo e hele e nana  a i kona nonoi ana i na kupuna e hele oia  aole nae na kupuna i ae  i kekahi la wale aku  iho iho la no o kawelo mamuli o kona manao  a hiki i kahi o na kaikuaana  aole i loaa ia ia  ua hala i ka heenalu  hele aku la ia a hiki i kahakai  nonoi aku la ia i papa heenalu nona  a loaa mai la ka papa ia ia  au aku la ia a loaa na kaikuaana  hee iho la lakou i ka nalu o kulana heenalu o kawehewehe  
a pau ka heenalu ana a lakou  hoi aku la lakou iuka  a auau iho la i ka muliwai o apuakehau  a pau ka auau ana  hoi aku la lakou i ka hale e mokomoko ai  ia wa lilo ae la ka mokomoko ia kawelo  me ua kanaka ikaika nei o kakuihewa  i mai la na kaikuaana  he ikaika no oe e aa ae nei  a hina ka hoi maua na mea nui  oleloia aku paha ia oe he uuku  aole oia i nana i ka olelo a na kaikuaana  ku no ia me he kanaka la i maa ia mea  a ku mai la no hoi ua kanaka ikaika nei  hai ae la ua kanaka la i kana olelo hooulu imua o kawelo  a me ka lehulehu i mai la ia ia kawelo   ina wau e kahea penei  kahewahewa  heu    alaila kaua kulai  hai aku la no hoi o kawelo i kana olelo hooulu  penei   kanepua a  kenahu nei   alia    alia i oki ka aina a ka hewahewa  heu    
lilo iho la ke kahea mua a laua i ke kanaka ikaika  e like me kana olelo hooulu i hai ia maluna  a i ke kulai ana o ua kanaka nei  aneane no o kawelo e hina  a no ka nui no o kona ikaika  aole ia i hina loa ilalo  no ka mea  aia a hina loa ilalo  olelo ia oia he kanaka ikaika ole  hoomakaukau no hoi o kawelo e kahea i kana olelo hooulu  e like me kela i hai ia maluna  a i ko kawelo kulai ana  hina iho la ua kanaka ikaika nei ia ia  a hina loa  a kau iho la o kawelo maluna  a uwa ae la na kanaka a pau  e mahalo ana i keia wahi keiki uuku ikaika  ike iho la na kaikuaana i ka hina ana o kela kanaka i ko laua kaikaina  ka mea i hina ole ia laua  nolaila  hilahila iho la laua  a o ke kumu no ia o ko laua manao ana e hoi i kauai  hoi aku la laua  a hiki i na kupuna me ka uwe  a me ka waimaka  ninau mai la na kupuna  heaha hoi ka mea i uwe ai  olelo aku la laua o kau moopuna hoi paha  pehi mai nei ia maua i ka pohaku  nolaila  aole maua e noho ana  e hoi ana no maua i kauai a hoi aku la a noho pu me na makua o lakou  a na laua i hai aku ka lono i na makua o lakou i ka ikaika o kawelo i oahu nei  
noho iho la o kawelo me kana wahine na kupuna  a me kona kaikaina me kamalama  ao iho la o kawelo i ka hula me kana kumu o kealaua a akamai  aka  i kona nana ana ia hana  i iho la ia  he hana loaa ole ka keia  he wahi waiwai iki no nae  aole nae e ku i ka moku  nolaila  kiola o kawelo ia hana  a ao iho la ia i ke kaua me kona makuahonowai me kalonaikahailaau ka makuakane o kanewahineikiaoha  ao pu iho la no hoi me kamalama kona kaikaina  a me kanewahineikiaoha no hoi  e ao ana no o kawelo i kela ano kaua keia ano kaua  alaila manao iho la ia e ao i ka lawaia  ao iho la o kawelo i ka lawaia me kana kumu o makuakeke  he kanaka keia no waialae  ala ae la o kawelo i kakahiaka nui  hele aku la ia mai waikiki aku  makai o kaluahole a me kaalawai  a hookaha aku e nana ia waialae  aia aku nae ka uluniu o waialae i kai  ku mai la o kawelo iluna mai  a paha aku la penei  
e makuakeke hoalawaia o kawelo hoi la  e  ea la  
ea la ua ao ua malamalama  
ua hiki ka la aia iluna  
lawe mai na kihele makau a kaua  
me ka ipu holoholona mai  
me ka upena mai a kaua  
e makuakeke  ka hoe nakeke  ke kuapoi nakeke  
keka nakeke  e makuakeke  e ala  ua ao  
lohe iho la ka wahine a makuakeke i keia kahea ia mai o kana kane  hoala aku la ia ia makuakeke penei   eia nei e moe nei  aohe au i lohe i ka lealea o kou inoa i kou mau makua  a i kou mau kupuna  a ia kawelo akahi no au a lohe i ka lea o kou inoa  a ala ae la o makuakeke  hoomakaukau iho la ia e like me ka kawelo mau mea i kahea aku ai ia ia a pau iluna o ka waa  a hele aku la o kawelo a hiki i ka waa  holo aku la laua  i ko laua holo ana ku a mawaho aku olaila  kahea mai o makuakeke ia kawelo penei  
e kawelo lei makua  e  pae e  
e kamahana a ka lapa o puna  
na maka ohaloa iluna  
kuu haku  kuu lawaia alii o kauai  
i o e a  i e e a  mai la o kawelo  
eia no ka makou wahi e lawaia ai me ko u mau makua  loaa mai no ka ia  hoi ae no o ke kane  o ka wahine  o ke keiki  hoole aku la o kawelo  aole keia o kahi o ka ia  aia kahi o ka ia o ka lae o kaena  me ka olelo aku o kawelo ia makuakeke   e noho a paa   hookahi no mapuna hoe a kawelo  hele ae la laua iwaho o mamala  i ka lua o ka mapuna hoe  komo laua iloko o puuloa  i ke kolu  komo iloko o waianae  pupuhi iho la o kawelo i ke kukui i malino ai ke kai  no ka mea he lawaia kakauhu ka laua lawaia  lawaia hele aku la laua  mai kahi papau aku a hiki i kahi hohonu  ua nui no na ia i loaa ia laua ia manawa  oia hoi ka  uhu   i keia holo lawaia ana a laua e holo ana i kai loa o waianae  ike o makuakeke  e kokoke ana laua e hiki i kahi o uhu makaikai  oia hoi ka ia nui kupua  a oia ka inoa o uhu makaikai  
olelo aku la o makuakeke ia kawelo  penei  
e kaweloleimakua e  pae e  
e kamehanau a kalapa o puna  
na maka o haloo iluna  
kuu haku  kuu lawaia alii o kauai  
i o e a  i o e a mai no hoi o kawelo  
pane aku la o makuakeke  e uhoi kaua  ua po  a hoi mai la laua  a hiki i waialae  hopu iho la no o kawelo elua wale no ana uhu  na ke kaikaina punahele ona  na kamalama  a na kana wahine o kanewahineikiaoha  alua no uhu  a hoi mai keia makai o kaalawai  a hiki i waikiki  a haawi aku la ua mau ia nei elua i ke kaikaina  me ka wahine  a hele aku la o kawelo e auau i ka muliwai o apuakehau  hoi mai la keia mai ka auau ana  kahea aku la ia i ka laua aipuupuu  ia puikikaulehu  i ai  ia  haawi mai la ua aipuupuu nei  he kanaha umeke poi  he kanaha laulau puaa  a pau keia mau mea ia kawelo i ka ai  kii hou aku la no ua aipuupuu nei  he kanaha no laulau puaa  he kanaha umeke poi  alaila  ua maona neia kanaka o kawelo  a aneane e kapoo ka la  wena mai la ka lani  kahea aku la ia i kana wahine ia kanewahineikiaoha  penei  
e kanewahineikiaoha e  
lawea mai ana hoi ko kaua moena iwaho nei o halahola  
a me ko kaua uluna o kaukekeha  
a me ko kaua kapa o maakuiakalani  
e nana ae i ka opua o ka aina la e  
he opua hao wale nei la e kamalama  
ua holo koehana i kuu piko la e  
pau e  pa u pau kauai i ke ahi e pau  
pau e  pa u  pau haupu i ke ahi e pau  
pau e  pa u  pau kalanipuu i ke ahi e pau  
pau e  pa u  pau kalalea i ke ahi e pau  
pau e  pa u  pau kahikihaunaka i ke ahi e pau  
pau kaonina a ka puhi i ke ahi e pau  
ke hooalohaloha mai nei o maihuna makua o kawelo nei la e  
ua make paha   
pane mai la o kanewahineikiaoha ia kawelo  e  emoole hoi nei waa ou e kawelo i holo aku nei a kauai  a ike i ka maka o kou mau makua  a hoi mai ia makou  paha hou aku la o kawelo penei  
ina paha he make no kou makuakane no kalonaikahailaau  
kulukulu la hoi kou wahi waimaka  
kakahe la hoi kou wahi hupe  
o ka make o ko u makuakane o maihuna  
makua o kawelo nei la e  ua make paha  
moe iho la o kawelo ia po  a kakahiaka ae la  hele aku la no keia i ka lawaia me kana kumu me makuakeke  a hiki keia i waialae  paha aku la o kawelo penei  
 
e makuakeke hoalawaia o kawelo nei la e  
e ala  e ala ua ao  ua malamalama  
lawe mai na kihele makau a kaua  
me ka ipu holoholona mai  me ka upena mai no a kaua  
e makuakeke  ka hoe nakeke  ke kuapoi nakeke  
ke ka nakeke  e makuakeke  e ala ua ao e a  
i keia kahea ana a kawelo lohe aku la no o makuakeke hoomakaukau iho la no ia i na mea a pau e like me ka kawelo kahea ana aku  a pau ia mau mea iluna o ka waa  hele aku la no o kawelo  a holo aku la laua  a mawaho aku no olaila  kahea aku la no o makuakeke ia kawelo penei  
e kaweloleimakua e pa e e  
holo mai la laua  alaila  pane aku la o kawelo ia makuakeke  e  noho a paa    hookahi no mapuna hoe a kawelo  holo ae la laua iwaho o mamala  hookahi hou  hiki iwaho o puuloa  hookahi hou mapuna hoe  hiki i ka lae o kaena  a pupuhi iho la o kawelo i ke kukui  a malino ke kai  hoomaka iho la no laua e lawaia  kaka hele aku la laua i ka uhu a kokoke no e hiki i kahi o uhu makaikai  olelo aku la no o makuakeke ia kawelo  
e kaweloleimakua e  
e pa e e  
e kamahanau a ka lapa o puna  
na maka o haloa iluna  
kuu haku  kuu lawaia alii o kauai  
e uhoi kaua ua po  
kahea mai la o kawelo  
i o e a  i o e a  
i keia kahea ana a makuakeke  hoololohe iho la o kawelo  aohe makemake e hoi  no kona walea loa i ke kaka uhu  ike aku la o makuakeke i ka ua me ka makani  a me ka ino  manao iho la o makuakeke e hiki auanei o uhumakaikai  no ka mea  ua ike oia  mamua aku i kona wa e holo ai me kona mau makua i ka lawaia  a ina lakou e ike i ka ua me ka makani  a me ka ino  e hoi no lakou  no ka mea  he hoailona ia mau mea no ko uhumakaikai hiki mai  a oia ke kumu o ko makuakeke koi ana aku ia kawelo e hoi  aka  aole i ae mai o kawelo e hoi  ua maopopo ia ia  e loaa ana  kela ia nui o uhumakaikai  nolaila hoomau no o kawelo i ka pupuhi i ke kukui  e kulou mau ana ilalo  
ia wa no  hiki mai la ua uhu nei  o uhumakaikai  ike iho la o kawelo  ua ia nei e holo ae ana mawaho o ka he o ka upena  oia hoi na kuku  a ike pu iho la no hoi o makuakeke  makau iho la ia  no ka mea  he ia akua kela  ia ike ana a laua ua ia nei  nalowale hou aku la  a mahope  hoea hou mai la a kiekie ke poo mawaho o ka he o ka upena a laua nei  huki kapakahi mai ana o kawelo i ka upena a hei iho la o uhumakaikai  a hei iho la ua ia la  lilo aku la laua nei i ka hukia e ka ia  nana aku la o makuakeke iuka o waianae  ua nalowale ka poina nalu  nalowale kauhale  i aku la o makuakeke ia kawelo  
e kaweloleimakua  
e pae e  
e kamahanau a ka lapa o puna  
na maka o haloa iluna  
kuu haku  kuu lawaia alii o kauai  
kahea mai la o kawelo  
i o e a  i o e a  
pane aku la o makuakeke  e aho e oki ka ia a kaua  olelo mai la o kawelo   e oki hoi i ke aha ka hoa paio o ka lawaia o ka ia   ia manawa o ka ahai aku la no ia o ua ia nui nei ia laua  a i ko laua nana ana iuka  ua nalowale ke kuahiwi o kaala  ike iho la o kawelo i ka piha loa o ka waa o laua i ka liu  no ka nui o ka holo o ka waa  i ka ikaika o ka ia  moe iho la o kawelo ilalo kona alo  i paa ka waha o ka waa  aole e komo mai ke kai  a i kona moe ana  ua paa mai mua a hope  alawa ae la o makuakeke e nana i ka aina  ua nalowale loa o oahu nei  manao iho la ia i ko laua make  
lawe aku la o uhumakaikai ia laua ia la a po  a hiki i manawaikeao  a ao ae la  hoea mai la laua ma ka mole o niihau  e hoi hou ana ua ia nei i oahu nei  hele mai la laua a waho o hulaia  ike aku la o makuakeke i ka waiho ana mai o uka  olelo aku la ia ia kawelo  e  ka aina nui mauka o kaua  ninau mai la o kawelo  owai ia aina  i aku la o makuakeke  owai la  i aku la o kawelo  o kauai ka aina  a o ke kula ia o kapaa e waiho mai la au i ike aku la  i aku la o makuakeke ia kawelo   i noho hoi ha kaua a ina oe e holo e kaua ia kauai a lilo ia oe  ko u aina o kapaa  olelo mai la o kawelo   ua lilo ia ia oe  aole ko kawelo mau maka i nana iuka  no ka mea ua huli kona alo ilalo e nana ana no kona maka ia uhumakaikai  hele mai la laua nei  a ike no o makuakeke he aina e haliu mai ana mamua o laua  pane ae la no ia ia kawelo  eia no neia aina mamua o kaua  i mai la o kawelo  o kauai ka aina  o hanelei nae na e waiho mai la la  au e ike aku la  i aku la o makuakeke   i noho auanei kaua a i holo oe e kaua ia kauai  a ina e lilo ia oe  no u o hanalei   i mai la o kawelo  ua lilo ia ia oe  huli mai la ua ia nei  holo no i oahu nei  a ike mai la o makuakeke i ka malu ana aku o ke kuahiwi o kaala  hai ae la no o makuakeke ia kawelo  e  eia no keia aina nui mamua o kaua  i aku la o kawelo  o oahu ka aina o ke kuahiwi no ia o kaala au i ike aku la  alaila  manao iho la o makuakeke i ko laua ola  ua hoi i ka aina  hele mai la no laua a hiki i kahi i hei ai o uhumakaikai  alaila  ala ae la o kawelo iluna a ku iho la i ka pule  penei  
o kahi ka po  olua ka po  okolu ka po  
oha ka po  olima ka po  ono ka po  
ohiku ka po  owalu ka po  oiwa ka po  
lele wale ka po  
ka po kinikini  ka po lehulehu  
hanau oho piipii  hanau oho kalole  
hanau oho maewaewa  
hanau o maewaewa  
e ala e u i  hei aku la oe i ka upena  
make aku la oe i ke aho kaalua  
i ke aho kaakolu  
i ke aho a kuu kupunawahine i hilo ai la e  a u i e  ala e ui  a hoi  
a hoi ka ua a ka maka o ka lehua la e  oho mai e a  noho mai e a  
n hoi ka opua a kahiki  noho mai e a  
anoho mai e a  
huki ae la o kawelo ia uhumakaikai  no ka mea  ua make iho la i keia pule ana  a hiki ua ia nei iluna  hoopili mai la ia ua ia nei ma ka aoao o ka waa  a hoa iho la i ke kaula a paa  a moe iho la ua ia nei mai mua a hope o ka waa  i keia hei ana o uhumakaikai  ia ahiahi hoouna mai la o walaiakalani i kona mau kaikunane ia kaweloikiakoo a me kooakapoko  i aku la o malaiakalani i kona mau kaikunane  e  auhea olua  ua lohe mai nei kakou i ka ikaika o ke keiki a kakou  nolaila  e kii olua i ke keiki a kakou  ke kukui mai nei hoi ka lono o kona koa i kauai nei  a oia ikaika hoi ona a kaua ae me aikanaka  ke kumu ia o ko malaiakalani kena ana i na kaikunane  no ke pai ana o aikanaka i ka aina o ua mau makua nei  ua lawe o aikanaka i ka aina a me ka noho ana  aole a lakou ai  a o ka uku ka ai a me ka liha  nolaila  i ka la i paa ai o uhumakaikai ia kawelo  ia ahiahi hoala ae la o kaweloikiakoo ma i ke kia o ka papa o ko laua waa  a hoomakaukau ae la no ka holo  a hooili iho la i kekahi akua o kawelo  o kulanihehu  a holo mai la no ia ahiahi  a o ko laua ai o  eha uku a kekahi  a eha no hoi a kekahi  holo mai la laua nei a ka moana  ai iho la laua nei  elua uku a kekahi  a elua no hoi a kekahi  ia wa a laua nei i ai ai  aole laua i pule e i ua akua la  nolaila  puni iho la laua i ka ino  nolaila loihi ko laua holo ana ma ia po  a ao  nolaila  noonoo iho la laua i ke kumu o ka loihi o ka holo ana i ka moana  i mai la kekahi  eia ka mea i loaa ai kaua i ka ino  ua ai kaua  aole nae kaua i pule mua i ke akua  penei  
okahi ka po  olua ka po  okolu ka po  
oha ka po  olima ka po  ono ka po  
ohiku ka po  owalu ka po  oiwa ka po  
lele ka po  
a pau ka pule ana a laua  malie iho la ke kai  a holo mai la no hoi laua  a ao ae la  ike aku laua i ke kuahiwi o kaala  manao iho laua o oahu keia  holo mai la no laua nei a pae i waikiki  ninau aku la laua ia kamalama  auhea o kawelo  i mai la o kamalama  ua hala i ka lawaia  mai nehinei a po  ao ae nei  aohe i hoi mai nei  olelo aku la laua ia kamalama  i kii mai nei maua ia ia e holo i kauai  aia na makua ou ua kokoke make  he uku ka ai  a liha  kena aku la o kamalama i kekahi mau kanaka o kalohipikonui  kalohipikoikipawaawaa  he mau wahi kanaka leo nui keia no waialua mai  o keia mau wahi kanaka  ina laua e kahea i waialua  ua lono o kai o ewa  nolaila no ke kumu o ko kamalama kena ana ua mau kanaka la e kii ia kawelo  i aku la o kamalama  e kii olua ia kawelo  e hai aku e hoi mai  eia na makua ona i kapa nei  e hoopaa nae olua i na inoa o keia mau kanaka  e hoopaa kahi ia kaweloikiakoo  a o kahi hoi  ia koakapoko  e holo olua  a ina olua e ike aku ia kawelo i kahi e  e hai aku no olua  mai hookokoke aku olua ia kawelo o make olua  
holo aku la ua mau kanaka nei maluna o ka waa a kahi i kahuli ai  ko laua kahuli no ia  nolaila  kii kekahi i ke kaliu  a paa hoi kekahi i ka hoe  a poina iho la ka inoa o ua mau kanaka nei a laua i manao ai e hai ia kawelo  ike aku la laua i kahi e  kamakama mai ana o kawelo ia uhumakaikai  ma ka aoao o ka waa  kahea aku la laua  e kawelo e  ua pae mai ou makuakane aia iuka  ninau mai la o kawelo  owai e a  owai e a  ua loaa no ia maua ka inoa  ua holo mai nei maua a kahi i kahuli ai  a i ka hoe kekahi  a i ke ka kekahi  ilaila no maua i hoolana mai nei i ka waa  a ua poina ka inoa ia maua  ua lohe aku la no oe i kou mau makua  nau no e noonoo ka inoa  eia no maua ke hoi nei  nolaila  hoopuka mai la o kawelo i keia paha  
holo ana nae hoi o hikiula  
o hikikea  
i kepakepa o ka waa  
ohiki eli i kona lua  
aama holo i ka maloo  
paiea noho i ka mawae  
kaula noho i ka naele  
ka puhi lapa iloko o ka ale  
opule kai i kona au  
keke nae hoi ka niho kahalahala  
aloha mai nei aaua o apeha  
na hoa e noho ai i ka uka o ulalena  
kuia ana hoi kuu houpo e laua la i ka wa kamalii  
he mee ka pili e a  he mee ka pili e a  
pane aku la ua mau wahi kanaka nei  aohe inoa aa  he inoa okoa iho no  paha hou mai la o kawelo  penei  
ku kila i ke ahiahi  
moe ka puaa aaua  
kaumaha ae la i ke akua ia kaneikapulena  
akua mana o kuu kupunakane  
ma ka ua me ka makani  
ma ke kaikoo me ke kai woa  
holo aku la i ka moana  
he uku ke o a na elele  
o kaweloikiakoo  
o kooakapoko muli o malaia o kuu makuahine nana i hanau  
o laua no nae paha ka iuka e a  o laua no nae paha e a  
ae aku la ua mau kanaka nei  ae  o ka inoa ia o ua mau makua ou  a me ko akua pu mai nei no me kulanihehu  no ia hai ana aku a ua mau kanaka la i ke akua ona  huhu iho la o kawelo  i ua mau kanaka nei  nolaila  alualu mai la o kawelo e pepehi ia laua  ina laua e make  alaila  loaa ke kanaka a kawelo e mohai aku ai i ua akua la  pela ko kawelo manao ana e make ua mau kanaka la  
ia alualu ana o kawelo  hookahi no ana mapuna hoe  ua kokoke loa oia i ka waa o ua mau wahi kanaka nei  nana ae la ua mau kanaka nei  ua kokoke o kawelo mahope o laua  nolaila  i ko laua alawa ana iho  ike iho la laua ua kokoke loa  e komo aku ana laua maloko o kuaau o waianae  oia hoi mauka o kahi e poi ana ka nalu  a ike no hoi o kawelo ua komo laua la maloko  e hookomo aku ana o kawelo i kona waa me ka manao e loaa ua mau kanaka la  a i ka hookomo ana  ili iho la ua ia nei o uhumakaikai i ka papau  nolaila  aole ia i komo maloko  aia ua mau wahi kanaka nei ke holo la maloko  a hoi hou o kawelo mawaho  o ua mau wahi kanaka nei no kai pae mua i waikiki  olelo aku la laua ia kamalama  pakele mai nei maua mai make  i aku la o kamalama  ua olelo aku nei no hoi au ia olua  e holo no olua  a kahi a olua e ike aku ai  alaila no olua kahea aku  a nana no e noonoo mai ka inoa o na makua  ia lakou e kamailio ana  pae mai la ka waa o kawelo  
a pae ka waa o kawelo  a me uhumakaikai  a me makuakeke  a lele ae la i kapa  hele mai la o kauluiki  o kaulunui  kauluwaho  kaulukauloko  kauluikialala  kauluaaiole  kaulupamakani  a hou mai i ka ihe ia kawelo  ike mai la ua mau makua nei o kawelo i holo mai ai mai kauai  olelo mai la laua  e  o ka hou e mai no ka hoi auanei ka oukou i ka ihe a ku e mai  a make iho  pane ae la o kamalama ia laua  e  o ka wai auau ia  mamua o ka ihe  a hou mai  hele mai la o kaeleha laua o kalaumaki e hou i ka laua mau ihe ia kawelo  no ka mea  he mau keiki hookama laua na kawelo  a pau ka laua hou ana  kahea maoli aku la o kawelo ia kamalama  ma ka paha  penei  
e kamalama iki  kuu pokii e  kuu pokii  
lawe mai hoi na wahi ihe hoi oioi a kaua  
alaila  lalau ae la o kamalama  o kapuaokekau o kapuaokahooili  oia ka inoa o na ihe a laua  a puka aku la mai ka hale aku  a hiki i kaha one  pane aku la ia kawelo  e haka ko maka i kuu ihe  imo ko maka la ku oe  elieli kulana o kamalama a paa  a hou aku la i ka ihe ia kawelo  
i ka hou ana  pa aku la ka ihe a kamalama i ka poohiwi o kawelo  ua lele ka ihe iluna  a lele aku la a haule mawaho o kuaau  hopu hou iho la o kamalama i ka lua o ka ihe  a hou aku la  alaila  paha mai la o kawelo  penei  
welelau lua ana ka ike o kamalama i kuu piko  
he aina aku paha ka hope e a  
hele aku la o kawelo e auau i ka muliwai o apuakehau  a pau ka auau ana  hoi ae la ia a hiki i ka hale  kena aku la ia i kana aipuupuu ia puikikaulehu  i ai  ia  lawe mai la kana aipuupuu  he kanaha umeke ai  he kanaha laulau puaa  a pau ia i ka ai ia e kawelo  kena hou no o kawelo  kii hou no ua aipuupuu la  he kanaha umeke ai  he kanaha laulau puaa  alaila maona iho la o kawelo  a pau ka ai ana  kamailio iho me kona mau makamaka  me kaneloikiakoo laua o kooakapoko  na mea i holo mai mai kauai  olelo aku la ua mau kanaka la  i kii mai nei maua ia oe  i kauoha mai nei ko mau makua  aia ou makua la  kokoke make  he uku ka ai  he liha  ua lawe ia ae la ka aina e aikanaka  ua lilo  aohe uku  aohe kai  aohe loko  aohe waho  nolaila maua i kii mai nei ia oe  no ke kukui ana ae nei o ka lono o ko ikaika a hiki i kauai  nolaila  kena mai nei ou makua ia maua e kii ia oe  o na ikaika hoi ou a kaua me aikanaka  alaila kahea ae la o kawelo i kana wahine ia kanewahineikiaoha  e kii oe i kekahi haunalaau o wahieloa a ka makuakane o kaua na kaua e holo ai kaua e kaua ia aikanaka  ke alii o kauai  ae mai la o kanewahineikiaoha  a me kekahi mau kikoo pana iole mai  ae no o kanewahineikiaoha  me kekahi koi kuawaa mai a ka makuakane o kaua na kaua e holo kaua i kauai  e kaua ia aikanaka  ae mai la no o kenewahineikiaoha  
s  k  kawailiula  
aole i pau  
 
 
 
 
ka hoku o ka pakipika 
poaha  sepetemaba 26  1861 
 
 
 
 kalaihi ka lani  
ku pilikii ka honua   
 
e na keiki papa o hawaii nei  eia mai ka nupepa hou a na kanaka hawaii i kukulu ai  me ka manao e hoopomaikai ai i keia lahui  aka  ua alo mai nei na leo e keakea mai ana i keia nupepa hou o kakou  aole nae he hiki i ka poe nana i keakea mai ke hoike i ke kumu pono e hoapono ai ia lakou no keia hana kohu ole o lakou  
e noonoo pono kakou i na mea e pili ana i keia hana e kaukau nui  e hoohulihuli iloko o ka manao  a maopopo lea ka pono a pono ole paha o keia hana  no na makahiki he kanaha i hala ae nei  aole o kakou he nupepa nui a kulike hoi me ka makemake o ka lahui hawaii  kahi i hiki ai ia kakou ke hookomo i ko kakou mau manao ponoi  nolaila  aole i loheia na mea akamai me na na mea lealea  a ko kakou manao i hookupu ai  ua waiho keia mau mea ma ka papa  me ka manao ole ua loaa ia kakou kekahi wahi naauao iki  a ua nele loa kakou i ka nupepa ole e hoihoi ai  a ua hoka loa ka makemake o ka poe maa i na manao maikai no kahi ole e hiki ai ia lakou ke hoolaha ae i na manao o lakou  ua noonoo nui kekahi poe hawaii i keia hemahema o kakou  me ka luuluu o ka naau a me ke ake nui e hookaokoa aku i keia pilikia  a ua hooholo lakou he pono no e hookumu i kekahi nupepa hou nui o ke kino  i hooponoponoia e na kanaka hawaii  a malaila auanei e lawa ko kakou makemake  a e kuu ia auanei hoi ko kakou hemahema  ua hapai lakou i keia hana me ka manao lana e hapai like ana i keia lahui a pau  a ke hilinai nei lakou ma keia manao  no ka mea  ua akaka ia lakou e hookipa oluolu no ko hawaii i na keiki maoli o ka aina hanau  aka  iloko o keia mau la pokole ae nei  ua kukuluia na olelo kue a me ka hoino i keia hana kupono e mahaloia kakou na kanaka hawaii  aka ua pae aku ka lono o ka ohumu kumu ole a me ke kaunoa hoi  e kue mai ana i keia hana a kakou i hapai ai  a nolaila  ke kauleo ia aku nei na kanaka hawaii a pau e noonoo nui i keia mea  o noluia auanei lakou a puni  a haule auanei hoi ha hana nui a lakou i hookahua ai  ua hoino wale mai kekahi poe i keia nupepa pono o kakou  aole nae he hiki ia lakou ke hoike mai i ke kumu i hoino ia mai ai  aole no hoi he hiki ia lakou ke kuhikuhi mai i kekahi olelo ino a ku ole hoi i ka pono  he  alamihi waha kani  wale no ka lakou  
nolaila  e na kanaka hawaii  i makemake anei oukou e ike i ka olelo maoli ma kona ano nani a me ka pololei  e apono mai oukou i ka nupepa a 
 
na kanaka hawaii  
 
e na kanaka maoli  e hookipa oukou ia ia  e kipulu a momona  e hooikaika ia ia  a e loaa auanei ia kakou i ka mea e lawa ai ko kakou iini nui  oia hoi he nupepa nana e hoolaha ae i na manao o na kanaka hawaii  a oia no hoi ka nupepa a ka ahahui kanaka hawaii i hookumu iho nei  nolaila  e hookaakaa kakou i ko kakou maka  me ka nana pono aku i na helehelena o keia pepa hou o kakou  ina e ike paka kakou he nupepa ino keia  e hoolaha ana i na mea ku pono ole a e hoopoino ana i keia lahui  alaila e haalele  aka  mai haale le kakou me ka noonoo ole  o ai auanei kakou i ka laau a kalaipahoa  
nolaila  e hooili mai oukou i na palapala a pau no ka hoku o ka pakipika  o na olelo hoolaha  ka nu hou  a me na mea e ae e pono ai  i lahaia ia mau mea ma ke akea  
mai haalele kakou i ko kakou nupepa  e ike ia kakou  e hookanaka  e koho no kakou i nupepa no kakou iho  aole e hana e like me ke keiki iluna ke alo  ua hala aku ko kakou wa kamalii  a ua loaa ia kakou kekahi wahi ike uuku  aole nae o kakou nupepa  kahi e hoike aku ai keia ike uuku  aka  o ka hoku o ka pakipika ka nupepa e hiki ai ia mea  ina hilinai kakou ia ia me ka hopohopo ole a me ka makakn ole i na olelo hooweliweli o kekahi poe kuleana ole iloko o keia hana nui o kakou  
 
i ke kui ana aku o ka lono e pai ana kekahi nupepa ku i ka wa ma ka olelo maoli i nupepa i kokua ole ia e ke aupuni  aole hoi ma ka aoao hookahi kana hana i nupepa hoi kahi e hiki ai ke kamakamailio no na mea e pili ana i ke aupuni  na aoao hoomana  ka mahiai ana  a me ka noho ana o kanaka  a kahi hoi i hiki ai i na kanaka maoli ke hoike pono aku i ko lakou mau manao  a e lohe mai i na aoao a pau  alaila e hooholo i kona manao ma ka pololei  ua hoeuia ka manao kue o kekahi a ke alo aku nei mawaena o keia mau mokupuni ka pihe o ka uwa kumu ole o ka poe nana i kukulu i keia manao kue  o keia poe kue  ua makahahi lakou i ka poe noonoo a pau no ka lakou hana  no ka mea  o ka lakou hana he hana hoonaauao  a ke hoao nei lakou e kinai i keia hana hoonaauao a kakou i hapai ai  ua nui na hana ino i hanaia i mea e poino ai keia nupepa iloko o kona wa opiopio  o kekahi poe e ku ana ma na kuahu halepule  ua kapa mai lakou i keia nupepa he  puahiohio   nana e make nui ai i keia lahui  a e hoopuehu ia lakou e like me ka hoopuehu ana o ka lepo e ka burumi ma ka lima o kahi kanaka ikaika  a ua oleloia hoi  ua lilo ka hoole ana o keia nupepa i kekahi rula o ka ekalesia  aole nae i maopopo ka oiaio o keia olelo a pela no nae ka olelo ma ka waha o kanaka  no ke aha la i hoao ai keia poe e hoonele hou i ko hawaii nei  aole e ae mai e pai i nupepa hou no kakou iho  ua noho hemahema loa kakou no na makahiki he nui loa  aole i loaa ia kakou i ka mea a kakou i imi nui ai  a no keaha keia kue ana mai  no ke aha la hoi i kue mai ai keia poe i ko kakou pono  e na kanaka hawaii  no ke aha i hoolilo ia ai na kuahu o na halepule i kahi e hoakea ai i ka nupepa a wini he haole e pai ia ana  kainoa ua kukulu ia na hale pule no ka hoomana ana i ke akua  aole o ka hoolaha ana o na mea kuai o keia ao nei  no ke aha la i makemake ai keia poe e waiho ke kukui o ka malamalama malalo o ke poi  ua hopohopo paha ko lakou manao e loaa auanei ia kakou ka noonoo ano okoa i ko lakou mea i oleloia mai  ua pohala ae ia lakou i keia olelo penei   he mana ka oiaio a e lanakila auanei ia   
ua olelo kekahi  he nupepa ino keia  piha i na huaolelo ino  aole nae he hiki ia lakou ke kuhikuhi mai i na olelo ino he mahani wale no ia olelo  ina e makemake ana keia poe kue e hookomo i ko lakou mau manao e hoike ana i ka ino o na huaolelo iloko o keia pepa  ua ae no kakou ia mea  
aole manao makou e palapala a loihi loa no keia kue ana  eia mai ka nupepa o kakou  ke uhola la imua o na maka o ka lehulehu  a na ka lehulehu no e ike pono i kona ano  ua nui no ka poe i makemake i keia pepa  ua loaa mai ia makou na palapala he nui loa  e hai mai ana i ka olioli o kanaka no ka puka ana o ka pepa kulike i ko lakou manao  a ua lana ka manao o ka ahahui e holo io ana ka hana  no ka mea  he poe kanaka hawaii ka poe nana keia nupepa  
 
maloko o na kumu i wehewehe ia mai ia kakou no ke kumu o keia kaua mawaena o kekahi apana o amerikahui  a me kekahi apana  ua hoikeia mai ia kakou no ka hookauwa i na nika ke kumu  ina oia ke kumu  heaha hoi ka mea i hoole a hoopau koke ole aku ai ke aupuni i ka hoomaka ana o ke kipi i kona wa opiopio  o ka wa kupono ia o ka hoopau aku ia mea  oia hoi ka wa aole i hoomaka loa ae e opuu  
ina ua kue ka poe hema i ke kumukanawai o amerikahui no ka hookauwa nika ana ke olelo nei au  ua hewa io no  ina i kue ka hema oia hoi ka apana hookauwa nika i ke kanawai a ke akua he oiaio  ua hewa io no keia kukulu ana i ka hookauwa nika ma ko lakou apana  ke ninau nei au  auhea la iloko o ka ke akua olelo ka olelo ana mai he kapu ka hookauwa nika  a he manawa i haawi ia mai ma ka honua nei no ka pau ana o ka hookauwa ana o kekahi aupuni i kekahi  a o kekahi lahui hoi i kekahi  o ka palapala hemolele no ko kakou kumu alakai no ka hookauwa ana   ua lawe pio ia ko babulona  a ua hookauwa hooluhi ia   ka hookauwa ana mai i ko ka hema hanauna  aole nae i hai ia mai ka loihi o ko lakou manawa  i hookauwa ia ai  a me ka manawa e hoopau ia ai  
ina ua hana ka hema i ke kauoha a ka mea nana mai ia mea  ke olelo nei au ua make hewa ke keakea ana  ua makehewa ke kue ana aku i kekahi kanawai paa a ke akua i haawi mai ai i kanaka  
ina o ka makemake o ka apana akau o amerika o ka hoopau aku ia mea  aole o ka huhu  o ka poe weliweli  a me ka hele aku ma ka ikaika ka mea e maliu ia mai ia mea  o ka hana aku me ka oluolu  me ke akahai  me ke ao malie aku  ua like me kekahi kanaka e makemake ana e hoopau aku i ke ano ino o kekahi kanaka i ku like ole me kona makemake  aole ia e hele aku ana me ka huhu  a me ka inaina  me ka olelo aku  e  ina aole oe e haalele i kou ano ino alaila e eha no oe ia u  he kumu ia e pii ai ka manao huhu o kekahi kanaka  a o ka hakaka no ia  e hele aku no me ka oluolu me ke ao maikai aku e haalele i kona ano ino  alaila  iloko o ka manawa pokole loa ua maliu io mai no ia kanaka  
eia hoi keia mea ano like  i ka hele ana aole lakou i hele mai me na pu  elau  pahi a me na lako kaua me ka hooweliweli mai ia kakou i mea no kakou e huli ai i ka pono hou a kakou e noho nei  ua hele mai no lakou me ka oluolu me ka akahai  me ke noi malie mai  a ao mai ua hewa ka kakou mau mea e hana ana  o ke aha ka hope o keia mea  ke noho nei kakou malalo oia maluhia a hiki i keia la  
ina ua hana maikai aku ka poe makemake ole i ka hookauwa nika  ke olelo nei au ina no ua haalele ka hema i kona ano ino  a pela no hoi ka manao ana o ka poe akamai o keia manawa mamua o ka loaa ana o keia hewa  
ua hewa ka akau ma ka hoinoino mau ana mai o na nupepa i ka hema i kumu hoonaukiuki  me ka ike no nae o lakou  aole hiki i ka lima kanaka  manao kanaka  a hana kanaka ke hoopau aku ia mea  hookahi wale no o ke akua  ina nana i hana mai ia mea  a ina he manao ko kanaka he hiki ia lakou ke kaua aku i ko ke akua makemake  ke olelo nei au  me he mea la e hiki ai he ninau pohihihi noia  
eia ke kumu o keia kaua  aole no na kumu kahiko aka he mau kumu hou ae no mahope iho o ka houluulu ana o keia mau mea i loaa ai ke kue kahiko o ka apana akau me ko ka hema  ua maopopo he kino hookahi ko ke aupuni  ua mahele ia nae na lala  no ia kumu kahiko loa  aka  i ka manao e loaa ana keia kumu kahiko aole i hoomaka mai ke kue a i ka loaa ana o na kumu hou kulike ole mahope iho o keia kue mua ua loaa ka haunaele weliweli  
ua manao iho ko ka akau he poe ino loa kela no ka hana like ole ana me ko lakou manao  a ua hoohalike aku ia lakou he poe holoholona  me ka manao ole iho o lakou hookahi akua  nana i hana mai ia lakou  a hookahi makua nana i hoohanau mai i ko amerika poe me ka haawi aku ia lakou i ka hookuokoa ana  lilo mamuli o ka manao huhu  hoonaukiuki  hooinaina me ke aloha ole  a ke ike nei ia poe i ka io o ka lakou hana ino ana  ke kaua nei ke aupuni o amerika i keia manawa  he kauwa weliweli loa  aole no ka nika  aka no ke kumu manao like ole  a he mea minamina no hoi i ka ike ana i ke aupuni naauao  nana i ao mai ai i ka pono kaulike o kela kanaka malalo o na kanawai  nana i hoomalamalama mua i ka pono o keia wahi aupuni uuku iloko o ke mainoino o  ke kumumanao like ole   e ku kakou e nana i ka hope  i ka pono o kekahi aoao me kekahi  a na ke akua no e hooko mai i ka mea i pono  
ke kapa nei ka aoao akau a me ke aupuni he kipi ka poe hema  ae  ua kipi no i ke kumukanawai o ke aupuni a lakou i hooholo like ai  aka  he kumu nae koia kue ana  a me ia kipi ana  
pela no ke aupuni o amerika  i ka wa i kipi aku ai ia beritania i kona aupuni makua  no keia kumu hookahi no o ka manao like ole  i ka wa i kipi ai ua lanakila no ko amerika  a i ka lanakila ana ua ae oluolu aku no o beritania i kona kuokoa me ke keakea ole aku  
mehe mea la e hiki aku ana ka hopena o keia kaua malalo oia hopena hookahi  elua kaua nui o ka poe kipi i lanakila  a ina e loaa hou aku akahi a alua  ke olelo nei au e ku okoa loa ana ke aupuni ma ka hema alaila pau ke kapa ana aku i kona inoa he kipi  aka  he aupuni kuokoa  a he mea pono no hoi i ke aupuni a me ka akau ke haawi oluolu aku i ko lakou kuokoa ana e like me ko beritania i haawi aku ai i ko amerika hui i kona kipi mua ana  he kumu ao ke kipi mua ana no keia kipi  a o ke alakai noia nana i hoomahelehele  
ua manao ke aupuni o amerika i kinohou  oiai no ia e noho ana malalo o ka malu o na kumukanawai o beritania  he ikaika  he naauao  he akamai ma na kalepa moku  a me na mea a pau  ua lilo no ka poe kahiko nana i alakai mua ia mea  me ka olelo  ka  he nui no ko kakou aina  he nui na kanaka  he hiki no ia kakou ke kukulu i mau koa  i manuwa  e kaua aku i ka mea nana i hooko ole mai ai i ko kakou manao  i ka hana maoli ana oia poe kipi i ko lakou manao i ulu ae no ko lakou pomaikai ma ia hookaawale ana  ua hana no  a kukulu i poe koa  a kaua aku i ke aupuni  pela no keia poe ua ike no lakou  he naauao lakou  he akamai  ma na mea apau  nolaila ke kukulu nei lakou i ke kipi ana aku i ke aupuni i mea e loaa mai ai ia pomaikai hookahi  ina i pomaikai ko ka hema  alaila  e loaa no auanei maloko keia kipi ana  elua aupuni kuokoa o amerika hui  
he mau kumu keia aole i wehewehe ia mai ia kakou ma ka  hae hawaii   me ka hoomaopopo lea ole i na kumu e ae  hookahi no kumu i hoike ia mai o ka hookauwa nika  
e na hoahanau mai ike i ka hewa o kou hoalauna  a huhu aku  hoinoino aku  aka  e aa e hoomaalili e kaunu aku i lilo mai kou hoalauna i ka pono au e makemake ai  
 o ka rula nui no ia a ko kakou mesia i ao mai ai   aloha aku i kou hoalauna e like me kou aloha ana ia oe iho   aole o ka huhu aku ka mea i makemake ia  
me ke aloha i ka poe nana i kukulu muai ka hoku o ka pakipika  
j  b  keahiakawelo  
 
kauluwela  sepatemaba 22  1861  
 
no ka lola pu  
 
e ka hoku o ka pakipika e  aloha nui oe   ua hai mua mai oe  ma kou helu mua  i ka pau o ke kani ana o ka lola pu  a ua ike maka iho nei au i kona haule ana malalo o ka puu o puowaina  me ke aloha no hoi i na kamaaina mau o keia kulanakauhale  a na  lii i hookamaaina ai i keia kulanakauhale hanohano  
 
e ka poe a pau e makemake ana e hookupaa i keia nupepa  e hooikaika oukou a e paipai i na hoalauna e lawe  e hooili mai hoi i na nuhou  na olelo hoolaha  a me na palapala e ae  ia g  w  mila  luna hooponopono  mai palaka oukou  o ka hana koke ka mea e holo ai ka nupepa i hoomakaia i mea e loaa ai i na kanaka hawaiii kahi e hooakea ai i na manao o lakou ponoi  
 
ke kauleo ia aku nei na luna a pau o keia nupepa e hooikaika ma ka huli ana i ka poe e makemake ana e lawe i ka hoku o ka pakipika ma ko lakou mau apana  e hele i na hale a pau loa  aole kapae ae i kahi hale hookahi  e hoike koke mai i ka luna hooponopono  
 
mai hopohopo oukou e na kanaka hawaii  o ko kakou pepa keia  na na keiki papa o keia paeaina i kukulu ai  no laila e puili mai kakou e like me ka puili ana o ke kowali i ke kano o ka laau  a e hookahua maoli i kona ola mau iwaena o keia lahui  
 
o na luna a me na kanaka e ae a pau  ke hai ia aku nei lakou e palapala mai i na nu hou  o na ano a pau  a me na hanau  na make a me ka poe mare  ua emi loa ka uku no na olelo hoolaha  
 
no na aina e mai  
 
iloko o keia mau la iho nei  ua ku mai ka moku kalepa o speedwell  no kapalakiko mai  a ua loaa ia makou kekahi wahi nuhou no na aina e mai  aole no i kaua hou na aoao elua ma amerikahui  ke hoomakaukau nui nei nae lakou no ka hoouka kaua koke ana  ua nui ka hopohopo ma ke kulanakauhale o wasinetona  no ka manao o ka lehulehu e hana koke ia ana kekahi hana ano nui  aka  aole i hanaia kekahi mea ano hou a hiki i ka la 23 o augate  ua mau mai no ka hana mau oia hoi ka hoouluulu ana i na koa  hiki nui mai na koa ma wasinetona i na la a pau  ua manaoia  e hele mua ana no na koa aupuni e kue i na kipi  a ua haaleleia ka manao e hoouka ana i na kipi me ka manao e lawe pio i ua kulanakauhale nei  
ua hooaie ke aupuni he  150 000 000 iloko o na kulanakauhale ekolu oia hoi o nu ioka bosetona a me piledelepia  ua manao ia  aole no e pilikia ana ke aupuni i ke dala ole  o gen  foremont ma sana louis  ke hoouluulu wawe nei oia i na koa he lehulehu  a aole e upuupu  a e hele imua no ia poe koa he nui ma ka aina o na kipi  ua hoeu maoli ia na kanaka o na apana aina ma ke komohana o amerikahui a ke huli a mahi nei lakou e hele i ke kaua  
ua pau ka noho ano ku i ka wa o ka apana o kenetuke  a ua hoomoana ia kekahi mau koa aupuni ma ia aina  a ua manao ia e haunaele koke ana kolaila kamaaina  
ua makaukau loa ka oihana kaua a me ka oihana moku manuwa o amerikahui i keia manawa  a ke holo lea la ka hana  
ua paulele nui ke aupuni ia gen  mcclellan  a ua lana loa ka manao o ko ka akau  e lanakila auanei ia ke hoouka hou ia ke kaua  
ua oluolu no ka launa ana iwaena o amerikahui a me na aupuni o beritania a me farani  aole no i hoohalahala na komisina o keia mau aupuni no ka hoopaa ana o na awa ku moku ma ka aoao hema  
ua laha ae ka lono e olelo ana e hoomalu ana na aupuni o beritania  farani a me sepania  i ka aina o mesiko  no ka haunaele a a me ka hookahuli pinepine ana ma ia aina  aole i hoomaluia ka waiwai o na kanaka o na aina e ke hele lakou malaila e noho ai a kalepa ai paha  
ua hoopau ia na lako o kekahi mau hale paipalapala  ma ka akau  kahi i hoopukaia ai na nupepa i kue i ka pono o ke aupuni  ua kiolaia ke kepau iloko o ke alanui  a ua wawahi ia na pahu  
pela no hoi ka hana a kekahi poe kipi ma ka mokuaina o kenetuke  ua hopau lakou i kekahi nupepa a me ka halepai pu  no ke kue loa o ua pepa nei i ka manao o na kipi  
ua hopuia kekahi mau wahine ma wasinetona no ko lakou kokua ana i na kipi i ka hoomakakiu ana  me ka hoike aku i ka hana o ke aupuni  
ua oleloia he mokuahana no iwaena o kekahi o na luna nui o ka aoao hema  a ina e hoomau ia ia hana e poino nui auanei ko ka hema  aole nae i maopopo iki ka oiai o keia olelo  he lono kaunoa wale no ia  
i ka po o ka la 19 o augake  he hoouka kaua uuku no ma kahi i kapaia ka inoa o charleston  e kokoke ana i cairo  he 600 ka nui o na koa aupuni  a he 1 200 ka nui o na kipi ma keia kaua ana  ua auhee loa na kipi  a ua kipaku lakou mai ke kulanakauhale aku  a ua make he 40 o lakou  a ua lawe na pio he 12  hookahi wale no koa i make ma ka aoao akau  iloko o na nupepa o ka akau keia olelo  aole i hiki mai ka olelo o ko ka hema no keia kaua ana  a nolaila  aole i akaka loa ka oiaio  
ua hoouna ke aupuni beritania i na moku manuwa hou eono i na kahakai o amerikahui  ua lehulehu loa na moku manuwa beretania ma amerikahui i neia manawa  
 
no europa a me na aina e ae  
 
ua nui loa ka haunaele a me ka powa ma napela  a ua nui loa na hana hoomainoino ma ia aina  na ka moi i hoopauia iho nei  e noho la ma ke kulanakauhale o roma  i hoeu mai i keia hana kolohe  
aole i hooponoponoia na manao hoopaapaa iwaena o ke aupuni o ltalia a me ka pope  ua hoole loa ka pope  aole no oia e ae ana e lilo o victor emanuela i moi no na aina a pau o italia  aole hoi i manao ia e hooponopono koke ana i keia hihia  
ke noho nei o garabaldi ma kona aina o caprera  a ua oleloia ua loaa ia ia he mine gula  ia ia e eli ana i kekahi kiowai  ua oleloia hoi  e komo hou ana o garabaldi iloko o ke kaua  no ka mea  ke launa pinepine nei oia me kekahi poe alii o hunegari e manao ana e kipi i ke aupuni o auseteria  o ka mahina o sepetemaba ka manawa i oleloia ai no ka hookahuli ana ma hunegari  
ua kuikahi na aupuni o auseteria a me rusia  me ka manao e hoopio koke i ko hunegari poe a me polani  ke kipi lakou i keia mau aupuni elua  
ua kokoke loa e ea mai ke kahuli ana ma hunegari  ua nui loa ka pioloke o ko laila kamaaina no ke kue ana mai o ka emeperea o auseteria i ko lakou hoomalu kuokoa ana ia lakou iho  o ka poe hunegari a pau e lawelawe ana ma na hana aupuni malalo o auseteria  ua haalele nui lakou i ka lakou mau oihana  ua lokahi no ka manao o keia lahui a pau e kaua no ko lakou pono a no ke kumukanawai hoi o lakou  ua makaala loa na luna aupuni  i loaa ole na mea kaua i ko hunegari  aka  ua makehewa ko lakou luhi  no ka mea  ua lako loa lakou ia mau mea  o na puali koa hunegari ma italia  ua mahuka nui lakou  o ka puali okoa e mahuka ana i ka manawa hookahi  ua hoopaiia kekahi mea poe hale hookipa ma verona  italia  no ko lakou hoole ana  aole e lawe i ka nupepa aupuni  
o ka emeperea o tureke  ua hoemi loa oia i na lilo o kona hale  mamua he 400 na kauwa  a 200 na haia wahine  ua hoopauia ka hapa nui o lakou  ua haawi wale oia i na lio ona he 400 i ka puali koa lio  a ua kuai oia i ka nui o kona mau mea gula  dala  a momi  a pela aku  i mea e pomaikai ai i ka waihona aupuni  
 
pepehi kanaka  
 
i keia pule iho nei  ua pepehiia kekahi kanaka ma waialua  a penei ka mooolelo no ka make ana  
hana iho la kekahi kanaka i kona hale hou a paa  alaila  hana ia iho la he wai ona noloko mai o ka hua o kela laau kalakala  papipi   i mea inu no ka la komo o ua hale la  a hiki i ka la komo o ka hale  ua hele nui na mea apau ilaila e ahaaina  a ua inu ua mea ona nei  a ua nui ka poe ona  iloko oia poe  ku mai la kekahi kanaka kahalau kona inoa  a nonoi mai la i hoa hakaka nona  ku aku la kekahi kanaka e like me ke noi a kahalau  
hele aku la ua kanaka nei a kokoke ia kahalau  kuikui mua aku la ia ia kahalau  a ku  ia wa no hoi  kuikui mai la o kahalau a ku hoi keia  a o ko laua aumeume iho la no ia  ike mai la kekahi poe  kii mai la lakou e uwao  a o ka pau no hoi ia o ko laua hakaka ana  hele aku la ua wahi kanaka nei i ka auau  imi hele iho la o kahalau e ake ana e loaa kela  a e hakaka hou  no kona ukiuki mua no paha  
ike aku la o kahalau e hoi mai ana ua wahi kanaka nei  hele aku la ia a kokoke a kuikui no ua kanaka la  a ku ma ke kumu pepeiao  a kuikui hou no a ku no malaila  a hina iho la kela ilalo  aole no paha i ane loa i ka pilikia ma na kui ana  aka  hapai ae la ia i kona wawae a keehi iho la ka puu o ua kanaka la  a o ka puka mai la no ia o ke koko ma ka waha  a ma ka ihu  aole nae i lele loa ka hanu  a i keia mau la no  ua loheia mai ua make loa  a ua holo ilaila o j  h  brown  luna makai nui  a me kauka poka ford  e nana i ke kino a me ka mea i make ai  a o kahalau  ke paa nei oia ma ka halepaahao  oia ka mea hou  
 
ka hoku o ka pakipika  aloha oe  
ua ike au i na manao o punimaemae  ma ka helu 26 o ka hae hawaii  aoao 102  e olelo nui ana no na olelo pelapela  na olelo haumia  na olelo moekolohe a pela ku  ma kona ike ana iloko o ka hoku pakipika  he kumu keia e make ai ka lahui hawaii  wahi a punimaemae  i ko u manao  aole no ke ano moekolohe o ka mea nana ia mele  owau no kekahi i ike  he mele kahiko keia i hakuia no ka naauao  e ke kumu a me na haumana  a ua hana ia no hoi keia ma na la hoike  i ko makou wa e noho haumana ana na j  w  kaiwi  e noho mai la i ke kai anuanu o fatuhiva  a pela ku  wahi a punimaemae  ua hanaia ia mele no ke ano hookamakama wale no  e ka mea nana i hoopuka iho nei ke mele kanikau o ka naauao  heaha hoi o j  w  kaiwi  ka mea nana i ao mai  a nana no ka hapanui o na olelo iloko oia mele  he hana hookamani wale no anei kana e noho la ma fatuhiva  
no kona manao paha ua hooholoia ke kanawai hookamakama no ke aupuni  a o na mele o keia wa e puka ae ana  he mele hookamakama iho la ia i kou manao e punimaemae  a o ke kumu iho la ka ia o ka hoowahawaha o punimaemae  i ka nupepa hou  i hiamoe no ka paha oe i ike ole ai i na mele pelapela  haumia  ino loa  no kekahi mau wahine hookamakama i hakuia e o  i pai ia ma ka hae hawaii  i ka wa mamua  aole au e hai aku ia oe  aia ma ka helu e mea  aoao e mea o ka hae  he kanaka lawe nupepa hoi oe  
eia nae ke kumu o ka manao ana o punimaemae  e lawe ole i keia nupepa hou o ka hoohunahuna ana i ke ano o ke mele  o aha no la hoi ke hai ae  pela wahi a punimaemae  a ina paha e oleloia e inu rama  e moekolohe  e hookamakama  ina ua lawe o punimaemae  me polohuku  oia ka manao maoli o punimaemae  pehea ka palapala hemolele  maikai wale no anei aole komo ka hua olelo moekalohe  hookamakama  e nana i na kaula  oia iho la no na olelo pelapela e oleloia nei  aole nae i ike maoli ia keia mau huaolelo ma ka helu 1  o ka hoku o ka pakipika  aka  ma ka noonoo wale iho no  ina oia iho la ka hewa o ka hoku o ka pakipika  ke olelo nei a u  pelapela maoli ka palapala hemolele  ua ikeia ka hua olelo moekalohe iloko  he nana nupepa wale iho no ka paha kau  
eia ka ninau  auhea ka nupepa hemolele loa ma hawaii nei  aole komo iki neia mea he huaolelo hookamakama  inu rama  a pela aku  o aha no la hoi ka haku iho i na mele lealea kahiko  e lealea ai na pepeiao  oia iho no hoi keia  ke mele kanikau o ka naauao  hehe ka akaaka i ka lealea  pau kokuli lenalena o na pepeiao i ka ka mea o ka lealea lua ole  a ke olelo nei o punimaemae  lahui nawaliwali  e ake ana e lanakila ae  aole lanakila oia ko punimaemae manao  i na i kona oe o hawaii  ina ua ike oe i na hoouka kaua nui a kamehameha i  me na lima kakauha  ina he kanaka haole oe e punimaemae  e hoohalike kaua i ka hale kupapau  aole nae a u i ike he hale kupapau ulaula kekahi  ko u ike he hale kupapau keokeo  oia ka mea nui  nolaila o oe no ia ma ka hoohalike  pili maoli keia  nolaila ko u manao pane aku  no ke kue ia ana mai o ka mea nana i hoopuka iho nei ke mele  oiai o maua haumana like ia o ka noho ana me j  w  k  a me j  anepaku  me ke aloha ia oe  
na u na puni nupepa  
honolulu  sepat  25  1861  
 
mea make  
 
ua make o lahela kaanaana ma ka la 28 o augate  ma hokukano  kau  hawaii  he hoahanau oia iloko o ka haku  ua komo no ia i ka ekalesia i ka manawa o ko rev  j  d  parisa noho malihini ana i kahu no ka apana o kau  1841  noho no ia me ka oluolu malalo aku o ka malu o kana kane  me ke aloha no  me ia pono no ia i hilinai ai me kana kane a hiki i kona la i haalele mai ai i ka la  he wahine haipule no ia   pomaikai ka poe make iloko o ka haku   s  b  k  
honolulu  sept  20  1861  
 
no loko ae o ka hae hawaii  
 
e ka hae hawaii aloha kaua  
e oluolu paha oe e hoike aku i keia mau manao imua o ka lehulehu ma na wahi a pau au e hele nei  ua hoolaha mai ka helu mua o ka nupepa hou  oiai e waiho ana keia helu mua o ka hoku o ka pakipika imua o kakou  ua pono na mea a pau e hoomaopopo i ke ano o ka pepa a lakou i manao ai e lawe  
he kanaka heluhelu no au i na nupepa hawaii e hoolaha ia nei  ia u i lohe ai he he nupepa hou kekahi  ua lana ko u manaoe lawe ia pepa  ina nae e like ana kona ano me ka mea a u i ike iho nei  aole hiki ia u ke mahalo  aole hiki ia u ke haawi ia i kuu wahine  aole hiki ia u ke heluhelu ia imua o ko u mau keiki  no ka mea  malaila ua heluhelu au i na olelo pelapela  lapuwale  he mea hoohaumia i ka naau o ke kanaka  hilahila wale kekahi mau mau olelo i hoolahaia ma ia pepa  he mau olelo i paa i na manao wela o ke kuko  e hoao ana ina kuko ino a pau o ke kanaka  
e like me keia helu  pela anei ke ano o ka hoku o ka pakipika ma keia hope  e lilo ana anei ia i pepa hoolaha i na mele pelapela  haumia i haku ia e kanaka moekolohe no ko lakou mau wahine hookamakama  e lilo ana anei ia i makua nana e hanai i ko hawaii poe keiki i ka apu awaawa o ka make  
ina pela kona ano  aloha ino ka poe opiopio  no ka mea  aole e nele ana ia nupepa oia ano i ka mana  he mana nui kana  e i mai paha oukou  he pepa ku i ka wa   e hoomaopopo iho nae oukou  o kona mana  aole ia e ku ana i ka wa  he mana nui kona no ka pono  ka malamalama  a me ke ola o keia lahui  a i ole ia  he mana kona no ke ino  ka pouli  a me ka make o ka lahui hawaii  
he makehewa ka huna wale ana i ke ano o ka mea i paiia  me ka i ana he mele aloha no ka mea  a he olelo mea no ka mea  a pela aku  e hoopalahinu wale no oe ia waho o ka hale kupapau  aole nae e nalo ka pilau oloko  a malaila e ike ai oia he kupapau  
imua o ko ke ao nei a pau  ma ka inoa o ka pono  ma ka inoa o keia lahui nawaliwali e hooikaika nei e lanakila maluna o ko lakou mau koko ino  ma ka inoa o na keikikane a me na kaikamahine o keia pae aina  ma ka inoa o na hanauna o keia hope aku  ke hoohalahala nei au i ke pai ia ana  a me ka hoolaha ia ana o na olelo a pau i like ko lakou ano me na mea i paiia malalo o  he mele aloha no ka naauao   i ike ia ma ka helu akahi o ka hoku o ka pakipika  
o aha la ke hoolaha i na mele maikai kaulana kahiko  o aha la ke haku i na olelo maemae  lealea  e hoolea ana i na pepeiao  a e hoohauoli ana i ka naau  a e hoonaauao ana i ke kanaka  o aha la ke haalele i na olelo kolohe ano lua e hoohaumia ana i ka uhane  o aha hoi  
na u na punimaemae  
maui  sept  21  1861  
 
meia no ka hoino wale ana mai o keia nupepa a na kanaka hawaii  me ka hoike ole mai i na huaolelo i oleloia ai he ino a pelapela hoi  ua heluhelu makou me ka noonoo nui i na manao a pau i paiia iloko o ka helu mua o ka hoku o ka pakipika  aole nae makou i ike i kekahi manao pelapela  a ina ua loaa i ka mea nana i kakau ka mea i oleloia maluna he haole no ia i kekahi olelo maemae ole  na kona naau kuko no i hookupu mai ai ia mea ana i olelo ai he pelapela  ua walea paha kona waha i ka hoino ia hai  a nolaila  ua oili wale aku na manao ku ole i ka oiaio i paiia maluna  a he mea hoi e haohao nui ai ka ae ana o ka hae hawaii e pai ia olelo  ua hoomanao ole ka hae i ka olelo ao i paiia iloko o ke kauoha hou  e i ana   mai nana oe i ka pula iki ma ka maka o kou hoahanau  oiai oe i ike ole i ke kaola ma kou maka iho  no ka mea  ina e uhola ia na aoao o ka hae e ikeia no na olelo he ino wale a lehulehu wale hoi  e nana i ka aoao mua o ka hae i paiia i ka la 31 o dekemaba  1856  a me kela mooolelo a pau no ke ano o ka lapaau ana o ka wa kahiko i paiia iloko o ka buke ekolu o ka hae  
no keaha la i ku ole mai ai keia kanaka makamae a hemolele hoi  a e kue mai i ka hae ia manawa  ke kupinai nei keia ninau  aole nae e loaa ana ka pani  eia nae kekahi olelo oiaio iloko o ka palapala i paiia maluna  a e pono no e mahaloia  oia hoi keia   he mana nui kona o keia nupepa o kakou no ka pono  ka malamalama  a me ke ola o keia lahui   ua ae no makou ia manao  he oiaio loa  a e pono no ke paulele nui na kanaka maoli ma ia olelo  
 
e ka hoku o ka pakipika aloha oe  
e ae mai oe ia u  e hooipo aku me oe   kuu aikane punana a ke onaona   no keia wahi kumu manao i manao ai au e hoike akea aku i kekahi mea i hana ia ma ke kulanakauhale alii  
i keia mau la pokole  ua ike oukou e na makaainana o  kalai kua liholiho i ke kapu he inoa   ua hoolaha ia kekahi olelo hoolaha na kekahi poe kanaka hawaii o honolulu nei  a ua kapa ia ko lakou inoa o ka  ahahui hoopuka nupepa ku i ka wa o honolulu   iloko o ka mahina o augate  ua holo ka lakou hana  ua hoopuka aku lakou i ke kope manuahi i ka pule mua o sepatemaba  a iloko oia manawa  ua kue ia e kekahi mea oloko o ka aha ka manao ana e hookaawale i kahi i kukulu mua ia ai ke pai ana a me ka hooholo mua ana oia mea  a mamuli o ka hookomo ana mai o kekahi haole 
 
 
 
 
 
paipalapala  oia o wini  e makemake ana e hoolilo ia ke pai o keia nupepa malaila  ua loaa i ka hale ke kue  a kipi aku  kipi mai  a me ka hoohaunaele maoli i ka pono o na kanaka hawaii i kukulu ai i keia mea nui  
i ka loaa ana o keia kuni mokuahana o ka ahahui  ua hookaawale aku ka poe  aka  ua kupaa no ka hapanui o ia poe hui ma kahi kahiko no a lakou i hilinai ai ko lakou manao  a ma ia hookaawale ana  ua hele ua poe kue nei ia wini e paipai aku me ka hai aku ua kue ko ka ahahui  a e holaha no oia i nupepa na lakou iho  me ka manao e pai i nupepa ku i ka wa no lakou iho a e kinai i ka manao o ka poe mua nana i hana ai i keia hana  o ka hapanui ua kupaa no lakou i ka hale pailapala o ke aupuni e pai ia ai  oia hoi ma kahi e pai ia nei ka hae hawaii  aka  o ka hapa uuku  no ko lakou ike i ke ko ole o ko lakou manao hoopunipuni epa wale i ka manao o na kanaka  nolaila  ua hele lakou ia wini  a na wini lakou e kokua nei i ka manao e kinai i keia hana maikai a kanaka hawaii i hooulu ai  
aole na ka hapa uuku wale o keia poe e hana nei i keia mea  aka  aia no kekahi haole ma ke kua o ka paku  kahi i noho mai nei me ke kokua i ka lakou hana  i mea e haule ai ka hana a kakou a kanaka hawaii  aloha ino kakou  kainoa paha o ka lakou mana no ka lakou e haawi iho na ka ilio aole ka  ke kii mai nei no i ka kanaka hawaii a haawi na na wahi iho pepeiao oioi a lakou  hilahila ole  manao ole  i aloha ole  manaoano ole i ka lakou wahi keiki i hii ai ka wa iluna ke alo  hilahila ole i ka ukuhi koke ae mai ka waiu o kona makua  a aloha ole i ke kahua i holoholo pu ai i ka la wela o ka malalii a me na kuaua nui o ka hooilo ke hele mai nei keia poe me ka manao e kinai i ka kakou hana  
e noonoo no kakou  ke imi ia mai nei i mea e pio ai ka manao akea ana ae o ke kanaka hawaii  me he mea la e i mai ana  e hoi hou oe e ai i ka luai au i luai mai ai  e hoi hou i ka pouli i haalele ia ai  a e haawi hou mai ia lakou i na akua kii  na heiau kahiko  a me na lele kahi e olala ia ai na wahi iwi o kakou  he pono anei keia e na makamaka  e na hoahanau o ka puhaka hookahi  e na hoa puili o na kai ewalu o keia pae aina   aole  aole   aole    e kakau iho me ka lihi paa loa ka hua olelo aole pakahi maluna o ka lae  manao akea o kela kanaka keia kanaka o keia mau mokupni  
ke olelo ia mai nei  aole e holo ana ka hana a kanaka hawaii  ke kilokilo ia mai nei me ka wawana mua ole e puka ana ka nupepa ku i ka wa o keia poe i manao ai e hoolaha  ke ae aku nei makou  ae  ke olelo nae oukou na haole e lawelawe mai me ka manao e keakea i ka makou hana  
mai ku kakou me ke kanaluna aku i na kumu a kakou  e aho e ku lakou i ka wa  a na kakou hoi na na pulapula a lakou e waele ae i ka honua i mahi ole ia  e haawi mai lakou i ka oopalau  i ke kula  a i ka lima hooikaika  i mea e pono ai ka kakou hana nui  ke paipai mai nei lakou e mahiai  e waele  e kanu i na mea maikai i waiwai no kakou  pela io no  a ke lana nei no hoi ko u manao me ka hoopohopo ole  e haawi mai ana lakou i ka oopalau o ka hana  ka lima o ka hooikaika  a me ke poo o ka hoomalamalama i ko kakou mau manao  a me ke kula e kanu ai i na huli weo mua kau o ka naauao  i mea e holo ai ka hua mua o ka naauao i kukulu ia ai ma honolulu nei  
e na hoa luhi o ka naauao mai o a o  e manao pakahi iho oukou  he hana nui keia e manao ia nei e hoopio  he manao kaumaha no makou no ka poe i manao mua i keia pomaikai like e haawi ia oukou i ka ike  ke keakea ia nei ka makou hana ana  aka  aia no nae i kahi e hina ana ka uahi o ke ola  kahi e paulele ai ka manao  e pomaikai  a me kahi e i iho ai   akahi no a ola   
e noonoo pu no hoi oukou i ko makou luhi  kahi hapawalu hookahi o ka la e noho ia nei i ka la welawela o honolulu  o ka makou no ia e unuhi ae mai ko makou pakeke  a haawi aku i ke ola no oukou  i hooikaika maoli  ke ike nei oukou  ke kaili ia nei  a pehea la na wahi ohana o ka hale  kahi mana hookahi i komo mai iloko o ka waha  ke haawiia nei a lilo i mea ole  
mahope o ka u olelo pani e hoike ae au i ke kumu nui e manao ia nei e kinai i keia pepa  e makau ana kekahi poe nana e keakea nei i keia hana  ua puka keia nupepa ke hiki mai i ke kau ahaolelo kau kanawai o ka makahiki 1862  a puka  a koi ia kekahi mau hana kupono ole i kapae ia  o koi ia ke aupuni e hoike mai  oia mea e makau ia nei keia nupepa  ua kuhihewa loa kela manao ana pela  no ka mea  o ka hapa nui o ka ahahui  he poe hoahanau iloko o karisto  aka  i ka imi aku i mea e hewa ai na kumu a kakou  he olelo kukahekahe loa kela  a he mea hiki no hoi ia kakou ke noonoo pakahi iho  aole e hiki ke hana ia mau mea ke ole ae ia e ke kanawai o ka aina e hana pela  
  e ike ia kakou hookanaka  mai haina o kani mai kana aka   
j  b  keahiakawelo  
honolulu  sept  16  1861  
 
no ka hoku o ka pakipika  
 
lohe iki ae au i kuu mau hoa o ke koko hookahi  a me ka ili hookahi  ua makau kekahi poe  ua hololua kekahi poe  a ua hoopilimeaai hoi kekahi poe  a ma ke ano hoomana akua  ua makau kekahi poe  ua koiia kekahi poe me ka makemake ole  a ua hoomakau ka uia kekahi poe  a ma ka aoao hoonauao  ua papaia kekahi poe  ua huhuia  a ua hoopauia ka noho kumu ana o kekahi poe ma ka aoao hoole pope  
no ke aha keia  oia ka ninau maoli  a pane mai nei  no ka mea  ua koiia mai makou e huli ma ka nupepa kuokoa e hoolaha ia ana e wini  h  m  wihtney  
aloha ino kuu mau makamaka  kuu mau hanauna o ke kupuna hookahi  kuu mau hoa o ka hoino like ia  a me ka mahalo like ia  kuu mau hoa ili hoowahawaha hookahi ia e ka poe a oukou e hilinai nui nei  
aole au e olelo loihi aku ana ia oukou  no ka mea  ua pokole ka manawa  aka  owai la o oukou i ike ole ia u ka mea nona ka inoa malalo  a owai la hoi o oukou i ike ole i ka u mea hana iwaena o oukou  a owai hoi o oukou e haohao ana i ka mea  nona ka inoa malalo  owai la hoi ke kanaka ili ulaula iwaena o oukou i kokua ikaika i ko oukou poe  ina aole owau o ka mea nona ka inoa malalo  ke pane pololei aku nei au  owau ia  owau ma o  a owau ma kela wahi keia wahi o keia mau mokupuni  
aka  ke pane hou nei au  owau ka mea i kakau i buke kuhikuhi ia oukou i na kanaka hawaii  a aia no ma ka lima o ka mea hoolaha nupepa a oukou e makemake nei  ua loaa hoi ia u ka palapala sila mai ke aupuni e like me ke kanawai  aka  aole loa wau i ike ua hoolaha ka luna nupepa a oukou ia buke ma kona nupepa  aha makahiki ka waiho ana  aka  ke kuai malu ia nei ia buke e like me kuai malu ana o ka rama i na kanaka maoli  
i hookahi a u wahi olelo i koe  a eia no ia  e pono ia kakou ke hapai i ka nupepa kupono i ko kakou makemake iho  oia hoi ka nupepa kupono i ka ike o ka lahui hawaii  he lohe wale ko u  ke paipai nei ka poe kumu a kakou e haalele oukou i keia pepa   aka  aole nae hoike i ke kumu kupono  
ke olelo pololei nei au  aole keia pepa i aa iki e hele e kaua me ke akua  a e hoopau i kona noho akua ana  no ka mea  ina oukou e kapa mai ia makou he poe mea akua ole  he akua kahiko  alaila  oukou kekehi mea hookamani manao ole i ke akua  
mai olelo oukou  he kalawina oe  a he pope au  a he moremona  oia la  o kakou pu a pau  aole kakou a pau i kahi hookahi  aka  ma ka hana e hui kakou  me ka hoino ole aku i ke ano hoomana o ke kanaka  
ke oleloia nei au e oukou a o ka poe ili keokeo kekahi  he naauao  pono no  aka  ina ua manao au  o kakou pu a pau ilaila  mai hilinai i ke kanaka wale no  no ka mea aia kona hanu ma kona puka ihu  a e pau wale ana no ia  a eia ka mea pono e hilinai ai  o ka ike a me ka hoola i ka lahui kanaka  a ina oia ka makemake  e pono no kakou e lawe i keia nupepa kuokoa  eia hoi ka hoku pakipika  a i lohe ole oukou ia oukou no ia  
eia ka hope  o ka pono i na lunakanawai o ka honua nei  e lohe i na aoao a i elua  a e hooholo i ka mea pono  nolaila e pono ke lawe mua i keia pepa  a puka mai ka nupepa kue i keia  alaila  e lawe pu no  a e kaupaona pu  a maopopo  alaila hooholo ka manao  
makehewa maoli keia hana o ka hele e e aoao mua  me ka ike mua ole i ka hewa  alaila e mahalo mua i ka manao  e aloha auanei  
j  w  h  kaauwahi  
honolulu  sept  24  1861  
 
no ka halawai ahahui mahiai pulupulu ma kumunui kaupo  
 
sepatemaba 12  m  h  1861  
halawai i ka hora 12 o ke awakea  pule a pau  hoonohoia o e  helekuuihi ma ka noho hoomalu  ma ke noi o e  helekunihi  ua kohoia o t  c  wilmington i kakauolelo no keia aha  
ku mai o e  helekuniei a wehewehe mai i ke ano o ke kanu ana o ka pulupulu  a me ka waiwai nui o keia hana  
ku mai o h  manase a noi mai i ka aha e aeia kela mea keia mea e ku mai a e hoopuka i kona manao imua o keia aha  no ka pono a me ka pono ole o keia hana  o ka mahiai pulupulu  
kokua ia e j  w  kawaakoa  a ua hooholoia e ke komite  ku mai o h  manase a paipai i na kanaka e hapai i keia hana maikai o ka mahiai pulupulu  
hai mai o manu i kona manao  pono i kela kanaka keia kanaka  e manao ana e hoao e mahi pulupulu  e hookupu mai i hapawalu kala pakahi  i mea e kuai ai i ka anoano a a loaa mai ka anoano pulupulu alaila e mahele iwaena o kanaka  
ku mai o h  manase a hoike mai i kona manao  pono i keia komite ke hoike i ke kumukuai o ka paua pulupulu  a me ka lilo koke o ka pulupulu ke kanu ia  o poho auanei na kanaka  
ku mai o t  c  wilmington a wehewehe mai i ke ano o ke kanu ana ma amerika  hai mai oia  he waiwai nui ka pulupulu i na manawa a pau  aole manawa lilo ole o ka pulupulu ke mahiia maanei  no ka mea  aole like ka pulupulu me ke kalo  uala  a pela aku  ua lawe ia ka pulupulu i ka aina e  e like me ke ko  aole emi ke kumu kuai o ke ko  he waiwai nui ka pulupulu a me ke ko i na manawa a pau  
ku mai o e  helekunihi a hai mai  o keia ahahui he lala ia na ka ahahui makua ma honolulu  a ina kanu ia ka pulupulu a nui  aole e nele ka lilo aku o ka pulupulu  no ka mea  na ka ahahui makua e imi i ka haole kalepa nana e kuai mai i ko kakou pulupulu  
ma ke noi a manase  a kokua ia e j  w  kawaakoa  o ka poe manao ana e kanu i ka pulupulu e kakau mai i ko lakou mau inoa  me ka ae mai e uku mai i hapawalu pakahi no ke kuai i na anoano  ua hoholoia  
eia na inoa o ka poe makemake  o manu  t  c  wilmington  e  helekunihi  j  w  kawaakoa  kalaeloa  alenuihaha  hilea kekahuna  kaluhi  l  hulumanu  moku  kauhi  palau  h  manaoe  ahulii  kahea  kanealii  nawaimakeha  l  kekahuna  kiniakua  kahaiau  kamahine  paele  palaualelo  
ku mai o l  hulumanu  a hai i kona manao  e kohoia ke kakauolelo o t  c  wilmintgon i puuku malama kala  a nana no e kuai i ka anoano no keia ahahui  hooholoia  
hai mai o t  c  wilmington o ka manawa e kanu ai i ke kulina ma kaupo nei  aia ka wa kupo e kanu ai i ka pulupulu  oia hoi iloko o ianuari a me feberuari  hooholoia  
ma ke noi o hulumanu  e uku mai ka poe i kakau i ko lakou mau inoa  i ka lakou mau hapawalu iloko o ka lima o ke kakauolelo  mamua mai o ka la mua o ianuari 1862  hooholoia  
ma ke noi o t  c  wilmington  e ae like na mea a pau  aole e kanu i ka pulupulu maoli  aka o ka pulupulu i kapaia ka  sea island cotton  wale no  hooholoia  
ma ke noi o l  hulumanu  o ka poe e manao ana e komo iloko o keia ahahui ma neia hope aku  e hai lakou i ko lakou mau inoa i ke kakauolelo o keia aha  hooholoia  
ma ke noi o j  w  kawaakoa  e heluhelu mai ke kakauolelo i ka mooolelo o ka hana o keia ahahui i keia la  a pau  mamuli o ka pule e hoopaneeia ka hana a ka wa kupono  hooholoia  t  c  wilmington  
kakauolelo  
 
he bele e make ana  
 
ua make iho nei ka bele o kawaiahao  oia ka helu 1 o na bele nui i hiki mua mai i hawaii ne i ka makahiki 1832  
ua hoomaka oia i kana hana  i ka la i hoolewa ia ai ke kino make o kaahumanu  uwe lealea mai ana  auwe  auwe   auwe    
a ua hapai no oia i kana hana me ka ikaika nui  a me ka hoomaha ole  a hiki i 1 4 hope o ka makahiki 1860  loaa oia i ka mai e make ai  he kikalahanee  me na iwi aoao i hai elua  a hiki i ka la 18 o sepatemaba nei  make iho la i ka hora 6 o kakahiaka  a e kanu ia ana i ka lua hana dala kona mau iwi me ke aloha no  
ia kakahiaka o ka la 18 o sept   hai mai la oia  e make ana wau i ka hora 6 o keia kakahiaka  pau ko oukou lohe ana i ko u wahi leo hano  maimai  no ka mea  ke paupauaho mai nei au  a o ke kaili pau koe o ka hanu  e pau ana ka u kahea ana ia oukou  aka  ua pomaikai oukou  ua hiki mai ko u kokua  me kona kino nui nepunepu maikai  a o kona leo hoi  ua ohaoha  ke oe ae la maluna o na leo i oi maluna o u  a e kapaia kona inoa o leleanoano  lelekohai  a o kona kino hoi o puipuiakedala  
ke hele nei au i ke ala hoi ole mai  aloha oukou e a u maile  a u pulapula  o u hoa panakai ole o ka hooilo me ka makalii  iloko o keia leo hope a u e pane nei  ke kauoha nei au ia oukou e kupaa mamuli o ka malamala o ka la  ka mea mahana  a e hooipo mau aku hoi i ke aheahe malie  o ka halulu nui ana o ka hekili  i loaa i hoi ia oukou ka paloa a iakoba  i kapeke ai ka hua moa o kona uha  a kaili ae la kona hanu  a i ka hora 6 oia ahiahi  kanu ia aku la  
ka bele hou  i ka hora 6 ahiahi oia la no  hapai ia ae la o puipuiakedala  a noho i ka noho hanohano kiekie o laua  a i ke awakea o ka la 19  lohe ia ku la o leleanoano  lelekohai  ka leo o puipuiakedala bele  e hai mai ana i ua leo nei ona  
he waiwai nui ka u i hali mai nei  o ka hoolealea i na pepeiao  e hoala ana i ka manao hiamoe  e hele mau i kuu wahi e noho nei  i pau na loina o kuu leo ia oukou  a i ohi like i ka hua o na luhi o kakou  oia kahi luau uuku me ke aloha pu  wahi a solomona  
auhea oukou e ka poe i nuha i kahi hanapilo i make aku nei  eia hoi ua leo nui  ua hiki mai  e ala kakou  e eueu  e eueu  e hoopiha i kona kahua ana e noho nei  e like me ka olelo mamua ae  e ola o kawaiahao  
s  w  j  k  hulu  
honolulu  sept  25  1861  
 
he bele  he bele   
 
ua hiki mai nei ka bele hou no ka luakini ma kawaiahao  a ke kau nei oia iluna o ka wekiu o kawaiahao  a ke noho nei oia ma kahi o ka mea i mai iho nei a make aku la  he kino nui kona  he maikai  he leo nui kanioeoe  a he keu hoi o ka hiluhilu ma ka nana aku  aole like oia me ka mea mua i make iho nei  he uuku oia  a he hano kona leo  aka  oia nei  he keu keia o ka molale  he keu hoi o ke kani honehone  me he pupu kahuli la o ka nahele  pomaikai maoli ko kawaiahao ekalesia  no ka loaa ana o ko lakou luna ikaika i ke kukala aku i na mea a pau e hele mai i ona la  
ea  ke lohe nei au  aole i pau kona aie i ka poe nana oia i hanai ma nu ioka  new york  a me kona uku no ka hele ana mai ma ka moana a pae mai ia nei  ina pela  he pono i ko kela poe e hookaa koke aku  i ole oia e oleloia he mea aie  a mamuli paha heneheneia oia  mai palaka iki oukou no ka hookaa ana  e hoopau i kona pilikia  i noho oia me oukou me ka aie ole  
o ka lua keia o ke keu o na bele kani iloko o keiu kulanakauhale i hiki mai ia nei  
j  l  nailiili  
wehekealoha hale  honolulu  sept  20  1851  
 
he manao hoino ia mai  
 
ua nana iho au ma ka hae hawaii  o ka la 26 iho nei  no ka manao hoino wale o punimaemae    i ka nupepa hoku o ka pakipika  e olelo ana ua hewa kekahi mau manao maloko  a me ke kanikau pu kekahi o ka naauao  aka  ea  ua pili pono no ia mau hua mele no ka aoao pono no  aole ia mau hua mele no ka poe hookamakama  a he mau huaolelo no hoi ia e pili ana i ka iini o kanaka  a eia ka hoi  he hana lapuwale  wahi a punimaemae  e punimaemae e  akahi no paha oe a ike i na mea naauao o keia pae aina  j  d  a  
 
he wahine aloha kane  
 
i ka wa e kaua ana ka poe christiano me ka poe mahomeda no ke kaua ana i ke kulanakauhale o ielusalema  e moe ana kekahi o na koa kristiano ma ke kahua kaua  a e kokoke iho ana kona ola e haalele mai ia ia  a e nae ana i na hana o kona hopena  kulou iho kona wahi kauwa hele pu me ia he page ia  a i aku la i ua haku nei ona  e kuu haku  mamua o kou haalele ana mai ia u a me keia honua  e haawi mai oe ia u i wahi makana uuku  i wahi kanaenae  i mohai hoi nau e hoi aku ai a e hoike aku i ko wahine aloha  ua make oe me ke koa iloko o ka pono o christo  a me kou manao nui ana ia ia i kou waiwai hookahi ma ka honua nei  
olelo mai la ua haku nei  i kana kauwa  o hoi  a haawi aku oe i keia wahi komo uuku  ke komo no ia o ko maua launa mua ana mamua o ko maua hui ana i mea hookahi a o keia komo kana i haawi mai ai ia u  mamua o ko u haalele ana ia ia  e hoi oe a hai aku ia ia  ke make nei au ma ke kea a maua i auamo ai ma ka luhi o maua i malama ai  mai ko maua wa uuku  a oiai au ma ka moe make a ke akua i haawi mai ai he mea like no na mea a pau  o kou uhane ke hele nei  o kuu kino ke koe i lei nona ma ka honua nei  
nae iho la ua kane nei i ka hanu o ka make loa  me ke koe no nae o ke ola  ia manawa  kulou iho kana kauwa e loaa mai ia ia ka hoomaikai ana mamua o ka make loa ana aku  lohe iho ua wahi kauwa nei i ka haalulu o ke kapuai wawae o ka lio mahope ona  a manao ae la ia o ka enemi e kii mai ana e make o por  mahomeda  huki ae la ia i kona pani  aia hoi e holo mai ana ka wahi a kona haku me ka ikaika loa o ka holo ana o ka lio  a  ua like paha me ke sesona  noha ana ua wahi nei maluna o ke kane  a kulu iho la kona mau waimaka  kahea iho la i ua kane nei  a puoho ae la ia a i ka ike ana mai o ua kanaka nei o ka wahine no keia ana  ua hooikaika maoli ae no ia mai ka make mai  a loaa maoli ia ia ke ola  honi iho laua  a uwe iho  a no ia manao nui loa ana o ua kane nei i ka wahine ana  ua ola maoli ae no ua kane nei a hohohoi ana i ko laua aina hanau  ua like paha me ka 1 000 mile ka loa mai kahi i moe ai i ka make a hiki aku laua ma ko laua wahi  he keu ke aloha o keia wahine  
 
mau rula no na wahine holo lio  
 
1  a i holo oe maluna o ka lio  mai holo oe me kou pau ole iwaena o ke kaona nei  he mea ino wale ia  
2  mai kau wale oe i kou pau ma ke alo wale no  a koe kou lemu  me ka ike ia o kou mau oloolo wawae  he mea hilahila loa ia  ke holo oe iwaena o ke akea  
3  e hana mua oe i kou wahi papale a maikai  alaila e kau ae oe maluna o ka lio  e olelo mai auanei kahi poe ia oe  nou ke lai o ke ahiahi  
4  mai holo oe iwaena o ke kaona  me ka luhelelei i kou lauoho  e kahi mua oe i kou lauoho a maikai kau iho kahi papale  lawe mai hoi na wahi papahi lei ilima  alaila e i ia mai auanei oe  maikai wale  e lawe ana  
5  mai hoohaahaa i kou pau  aka  e hookiekie iki ae  i elua a ekolu paha iniha maluna o ka puhaka  e huki a pau ka alualu o kou pau  e hoomaloeloe mua oe ia lalo  e liki iho hoi oe a moliolio pono o hope  
6  i kou holo ana  mai hina oe ihope  aole hoi e hio ma na aoao  aole no hoi e kulou imua  aka  e noho pono  me ka haka pono i kou mau maka imua  alaila  e ike auanei kahi poe ia oe  a na lakou ia e hoopuka pokole ae i kau wahi mele pokole  
holo mai oe  kilakila  
noho mai oe  hanohano  
ai ka manu ia luna  
ka huila o kapahukea  
e niniu nei i ka lai  
oia ka mahalo a ka poe makaikai ke ike aku i ka maikai o kou holo ana mai  
aole i pau w  k   
 
ka hoku o ka pakipika aloha oe  
e oluolu paha oe  e kokua mai i ka hapai ana a kekahi poe o kou lahui i nupepa kuokoa no kou aupuni  i mea e pomaikai ai kou lahui kanaka i ka hoopuka ana o kahi nupepa hou ma keia pae aina  i wahi e ike ai kou lahui kanaka i na nu hou o na aupuni e  a me ka pomaikai o kou lahui  ke ano o ke kalepa ana a me na loina o ka mahiai  
nolaila  e maliu mai e ka makua lokomaikai no keia nupepa o ka hoku o kapakipika a kou lahui kanaka e hoopuka nei  
e ola  e ola   ke  lii i ke akua a me kona lahui kanaka  
e na kumu me na hoahanau  aloha oukou  ua manao nui no makou e oluolu mai ana no oukou  i ko makou hapai ana e kukulu i ke kahua o keia nupepa hou a makou e hoopuka nei  me ko makou manao na oukou e kokua mai  ma ka hapai ana i keia hana nui  aole no hoi a makou manao e keakea mai ana oukou o ka hoopuka ana o kahi nupepa i ku loa i ka makemake o ka lehulehu  aole no hoi e hoopuka ana keia nupepa i kahi olelo pelapela  me ka manao e kue ana kekahi i kekahi  
aole no hoi o makou manao e hoino aku i ka poe e keakea mai ana i keia nupepa  a me ka poe nana i kukulu i kona kahua  e mahalo no makou i ko lakou manao hoino i hoopuka ia ma ke akea  me ka olelo iho   he nupepa ino keia   
aka hoi  ina ua ike oukou  ua hewa keia hana ana a makou i ka hapai ana i keia nupepa  alaila  aole makou e hoapono iho ia makou  ua ili mai no ia hewa maluna o makou  e waiho haahaa aku makou i ko makou manao imua o ke akua e like me ka lunaauhau  e hoaponoia oukou i ka hoahewa ana i ka lunaauhau  aole no i pili keia olelo i ka poe aole i hoino mai  
a na kumu a me na hoahanau  owai la auanei o oukou e kokua pu mai i keia nupepa  
aole no hoi o makou mana e kalele ana i ka pali mokuhia e ka waikahe a hilo wale  ma ka hoopuka ana i keia nupepa  
s  b  k  
 
no ko kakou aupuni  
 
o honolulu keia o ka nunu aku no nunu mai  a iloko o keia pule i hala ae nei  ua nunu aku no nunu mai ka hana a ka manuwa farani i ku iho nei ma keia awa  hokahi mea nui i ka waha o na kanaka o ka manuwa hoohaunaele o ke kanikela imi hala i hewa no ke aupuni  a no keia mea  ua nunu aku  a nunu mai me ka maopopo ole o na kumu o keia nunu  i manao ia ai e wehewehe aku i kona ano  i pau ke kuhihewa nunu wale iho  
ke manao wale nei ka hapanui o kanaka  he imi hala wale no ke kanikele farani i mea e loaa ai i keia aupuni i ka pilikia  aka  aole pela  ua hoonoho ia mai ke kanikele farani i waha kamailio  a hooponopono ia aupuni  a o kana hana ka hoopololei i na hana i loaa i keia aupuni ka hemahema a me kona kiai mai i na hana pono mawaena o keia aupuni a me kona  oia ke aupuni o farani  i keia mau mahina i hala ae nei  ua maopopo i ka lehulehu o honolulu nei  ka hihia i hana ia ai i ka aha kiekie  no hose  ka mea i make  a maloko oia hihia ua ane kulike ole ka manao o ka hapanui o na lunakanawai  elua mau lunakanawai i hoike akea ae i ko laua manao a me ka laua olelo hooholo no ia hana la  o ke kolu o na lunakanawai  aole e hiki ke hilinai ia ke ano o kana olelo hooholo  mau kumu alakai kupono ole  a mamuli oia mau kumu  ua manao ke kanikele farani  he mau kumu no ia e hooiaio ai i ka hemahema o ko kakou mana hooko kanawai  a pela io no  he hemahema nui keia e loaa mau ai i keia aupuni ka pilikia mau ke ole e hoopololei koke ia  o ke kaulike ka mea manao nui ia ai na aha kiekie o keia aupuni  aka  ma keia mau kumu hoohalahala a ke kanaka o farani  me he mea la  aole io no he pono o ko kakou mana hooko kanawai  a ua kina ko kakou mau aha kiekie i ke kaulike ole  
o keia hihia i hana ia mawaena o keia aupuni a me ke kanikela farani  he hihia nui no  a ina e loaa iki kauwahi hewa hookahi o ka poe nana e hooponopono nei i keia aupuni maloko o keia hana ana  ua maopopo loa  ua komo kakou i ke puhi  
no ka hemahema o ka hana ana a ko kakou mau luna i ka wa kahiko  ke kumu i loohia pinepine ai i keia wahi aupuni uuku ka pilikia  aka  i keia manawa  he okoa loa ka hana a ka poe nana e malama nei i ke aupuni  a nolaila mai no hoi ka nui o ko kakou pomaikai i loaa ai ia kakou keia noho maluhia ana  
e nana i ka hana a keia aupuni a me kona mau luna i ka makahiki 1843 a me 1845  1846  1847  1848 a me 1849  he mea maopopo loa  ina i loaa ka poe ike  akamai  ma na hana a pau  aole e loaa i keia aupuni kela mau poino  aka  i ka wa e lilo ai keia aupuni malalo o ka poe no hea la  aole i ike ia ko lakou noho aupuni ana  ua loaa pinepine ka pilikia  
e hoalauna  e pau ka nunu ana a me ka nunu mai  no ka mea  ua holo aku nei ka manuwa farani  pomaikai kakou no ka pau koke ana o keia hana  a ina paha i holo ole  o kauwahi poepoe ka kakou e ike  a o ka hohono o ka puala ka kakou e honi  
 
ka hoku o ka pakipika  aloha kaua  
he wahi manao ko u e hooili aku ia oe  a nau ia e hoikeike aku i na maka o ka poe e lawe ana i kou kino  i ike mai ai ko kaua poe makamaka puni ike  puni hai pololei  puni hai paewaewa ole  a me ka epa ole iho  a i pau ai ko lakou kuhihewa eia ua wahi ukana la  o ke mele o ka haku o hawaii i hoopuka ia ma ka pepa ku i ka wa o ka la 7 o sept  nei  a aia malaila ko u hoohalahala nui  no kekahi kanaka o g  k  kona inoa  i ka mea a u i haku ai i mele no ka haku hawaii  ua hoopio oia i ko u inoa  ua kapa iho oia ia mele nana  nolaila  ke hai aku nei au ia oukou me ka oiaio  owau no o ami makapo  ka mea nana i haku iho a kanaenae aloha no ko kakou haku hawaii  ua hoopuka ia ma kekahi pepa liilii i hoolaha ia ma ke kaona nei a me na wahi e ae  ma keia pepa i hoolahaia  i hoolilo ai o g  k   nana keia mele  
nolaila  e o u mau makamaka  e pau ko oukou manao ana nana  mai hana nae kakou me keia  e hana no kakou me ko kakou noonoo iho  mai hoolilo i ka hai nau  o kapaia mai i ka mahaoi a me ka ike ole  nolaila  aole nae keia he hana ino aku  e hana no kakou e like me na rula o ka poe naauao  ua pau  owau no ko oukou makamaka  t  k  ami 
kaakopua  honolulu  sept  17  1861  
 
ka pono kaulike ole  
 
ua ike kakou i ka palapala hoolaha a ka poe hui kuai mauu mai waikiki a kapalama  e kau ana i rula no ka lakou hui me ka pono  menei ka u mea i lohe ai  eha kapuai ke anapuni ua like me ia na kapuai ka loa  ua pono ia  eia ka hewa  aole o lakou kau i rula kupono no na aoao elua  o ke aha ia rula  pela mai paha na hoa  eia o ko lakou makemake nui o ka lilo o ka lakou mea kuai ka pono  o ko lakou hana kapulu i ka mauu ino i kupu ae mailoko ae o na lepo lio  oia ka mea e ai ole ai ka lio  oia ke poho o ka hoalauna i hoopoho ia e ka poe hali mauu  no ko lakou huna i na mauu ino iwaena o ka puolo mauu  nolaila  ke paipai aku nei au i na komite o ia hui  e kau i rula no ia poe e hana ana me ke ino  ina e hana kekahi i kela opala ino i hana maluna ae nei  e uku oia elua dala  oia ka oluolu o na mea elua  o ka hali mauu a me ke kanaka kuai mai  ua ike au i keia mea i ko u lio  aole ai iki i ka mauu i hana ia pela  me ke aloha nui i na hoa   na u na g  k  
honolulu  sepetemaba 6  1861  
 
he kanikau no edwin miner o makawao i make aku nei  
 
he kanikau aloha keia nou e f  miner  
ka pohaku kihi paa o haiku  
ke keiki makua o lilikoi  
i hanai oe i beritania  
i hokanaka makua i ladana  
i noho oe a kupa i hawaii nei  
kamahao oe no tahiti mai  
noloko mai o tahiki ku  tahiki moe  
no tahiti kapakapauakane  
nolaila mai ka makua  
aloha ino  aloha hoi e  
kuu makuakane mai ka malu halauloa o ke kukui  
mai ka moena haunu ole o ka nahele ke noho ia  
a kaua e alo ai i kaua puukoa o kokomo  
ua komo ko aloha koni i ka puuwai  
ke konikoni nei i kuu manao  
manao aku no au o oe ko u makua e pono ai  
e ku ai o kuu hoonaninani ana  
aloha ino  aloha hoi e  
kuu makuakane mai kaua ulalena halii mai i ke alo o piiholo  
mai kaua ukiukiu o makawao  
mai ka la kanaka nui o potera  
mai ka hau anu maeele o ke kuahiwi  
aloha wale hoi ia wahi a kaua e hele ai  
aloha ino  aloha hoi e  
kuu makuakane mai ka ai nana i ke kuahiwi ke ola  
mai ke kula e a i ka la  
mehe kanaka la ke alualu mahope  
he hihio na u i ka moe uhane  
loaa oe ia u i ke kino wailua  
i ke aka kii iloko o ke aniani  
kuhi au he oiaio  
paee he alawa maka ka e  
aloha ino  aloha hoi e  
kuu makuakane mai ka makani kaahaaha hai malie o ke kaha  
kaha ka uhane hele puoloolo i ke one o kahului  
halawai aku la olua me waihinano  
e poi iho ana i ke aloha o ka makua aole e pau  
kuu hoa hele mai na wai eha  
eha la kamahao a ko aloha i hiki mai ai  
aloha ino  aloha hoi e  
kuu makuakane mai ka hau anu o kanaio  
mai ka piina ikiiki o aalaloloa  
loa ka hele ana a ka makua ike ole aku  
hele aku la oe i ke ala ula a kanaloa  
mai ka ihona loa o manawainui  
he nui hoi au he hiwahiwa na ka makua  
kuu minamina pau ole ia oe e  
aloha ino  aloha e  
kuu makuakane mai ka makani kulai hale o ukumehame  
mai ke one hanana e mopua  
mehe pua lele la ka lae o hekili i ke kai  
o ua kahakai aloha la a kaua e noho ai  
i ke kula la wela o kulanaokalai  
ua lai hauola i ka malu o ka ulu  
aloha ino  aloha wale e  
mrs  apia  miner  
honolulu  augate  29  1861  
 
mokuahi kilauea  
 
e holo ana no o kilauea  mai honolulu aku  i ka hapalua o ka hora 4 o ke ahiahi  e like me ka mea i oleloia malalo nei  penei  
poaha  okatoba 3  no kauai  
poalua  okatoba 8  no kona  
poakahi  okatoba 14  no hilo  
poalua  okatoba 22  no kona  
poakahi  okatoba 28  no hilo  
poalua  novemaba 5  no kona  
poaha  novemaba 14  no kauai  
janion  green   co  
luna h  s  n  co  
honolulu  sept  25  1861  1 tf 
 
make pono  
 
auhea oukou  e ka poe e makemake ana e kuai i ka lio maikai  me ke kaa a me na ili kauo kekahi  
hookahi haneri me kanalima dala ke kumu kuai  
e hele koke mai a e ninau ia j  p  shields  ka haole hana noho lio  makai iho o ka hale kuai laau lapaau o kauka  ma alanui papu  1 3t 
 
olelo hoolaha  
 
ke hai aku nei i na mea a pau  o kekahi haole o beni  kuu kane mare ua noho kaawale maua iloko o na makahiki eono  me na makahiki hoolu ekolu  ua holo aku i ka aina e  nolaila  ua pilikia loa wau i na mea e pono ai ka noho ana  me kuu kino  nolaila  ke manao nei au  e huli aku i mea e pono ai ko u noho ana  ma ke ano hoolimalima  ua kaawale loa wau mawaho i keia manawa  no ka pau ana o na makahiki i hoomalu ia ai  poepe w  
honolulu  sept  24  1861  1 2  
 
olelo hoolaha  
 
e ike oukou e na mea a pau loa  owau o kaniniu  wahine mare a nameilihune  ua ike oukou ma ka helu 24 o ka hae hawaii  eia ko u manao malaila  ua hoolaha huhu ole mai kuu kane ia u aole au i haalele i ko maua wahi moe  aka  o ke kumu o ko u haalele ana  o ka malama pono ole ia u i ka ai a me ia a me ke kapa  ia mea aku a ia mea aku  nolaila  i ko u noho ana malalo o ka malu o kuu kane  ua hai mai au i malama i na mea a pau nana maluna  eia ka mea kupanaha iwaena o ka maua noho ana  aole ona makemake i ko maua noho pu  no ka lilo o kona manao i ka lalau  oia ke kumu o ko u haalele ana ia ia  aka aole no i pau ko u aloha ia  ke kali nei no wau ia ia i kona kii mai ia u ina ia e hana hou e like me na mea i haiia maluna  alaila e hana no wau e like me ke kanawai  
na miliama kaniniu  
kaumakapili  honolulu  sept  19  1861  1 1t 
 
oihana loio  
 
john l  nailiili  aia kona keena oihana loio ma ke alanui nuuanu  ma kai iho o ka hale kuai o a  s  cleghorn  ma ka hale ai o na kanaka hawaii  i kapaia o  haleola   ma honolulu  ua makaukau oia e kokua ma ke ano loio i ko oukou mau pilikia ma ke kanawai no kela hewa keia hewa i hoopiiia i oukou  a ua makaukau no hoi oia e hana me ka maemae loa a me ka pololei i ko oukou mau palapala kuai o kela ano keia ano me na palapala hoolimalima  me na palapala haawi waiwai paa a waiwai lewa  na olelo ae like o kela ano keia ano  na palapala hoopaa o kela ano keia ano  na palapala moraki waiwai paa a waiwai lewa  o na palapala hoohui o kela ano keia ano  a me na palapala hoopii i na ahahookolokolo no kela hewa keia hewa kivila a karaima  a me na palapala kauoha a pau  a me na palapala a pau o kela ano keia ano  e ninau no ia ia no ka uku  
honolulu  augate 31  1861  
 
olelo hoolaha  
 
e ike oukou a pau  ua hemo hou ka puka o haleola  ka hale paina o kaikainahaole mamua  a oia hoi o  haleola   ka hale ai o na kanaka hawaii  e paina ana i keia wa  pono no oukou e hele mai e paina no ka uku oluolu  
e ninau no ia hikiau  
honolulu  augate 29  1861  
 
 
 
 
 
ka hoku o ka pakipika  
poaha  sepetemaba 26  1861  
 
 
 
kahi mele  
 
1  aia la  ke kau nei hoi  
ka hoku pakipika  
iluna o ke aouli  
ka lani kiekie  
lehulehu  
lehulehu  
lelulehu no lakou  
2  nani kona maamaama  
nani hoi kana hana  
ke kau mai nei ma ka honua  
piha loa mai o a o  
kinikini  
kinikini  
kinikini no lakou 
3  o ka hoku pakipika  
hookele no ka ike  
pailota o ka naauao  
puu pale pilikia  
lanakila  
lanakila  
lanakila oia  
4  na makamaka  na hoa  
mai hawaii a kauai  
e hooikaika kakou a pau  
ka hoku pakipika  
hanai ae  
hanai ae  
hanai ae no ia ia  
5  mai kue  mai kanalua  
mai hoowahawaha  
e hookipa a hanai ia ia  
i wehe pilikia  
i pomaikai  
i pomaikai  
i pomaikai no kakou  
6  kou pilikia  kou manao  
kaulana  na mea hou  
hoike ae i ka hoku  
nana no e wehewehe  
pau pilikia  
pau pilikia  
pau loa pilikia  jno  l  nailiil  
 
ka hoku o ka pakipika  
 
he mau rula maikai no kekahi i malama ia e ko hawaii nei mai ka wa kahiko mai no a ke nee nei no  eia kekahi oia mau mea   o ka noho kahu ana no kekahi alii   a he aha kana hana imua o kona alii  eia  o ka malama i ke kapa o ke alii  ka ai  ka ia  ke kahili  ka lomilomi  ka hauleuku  ka malama ipu kakele  ke kiai i ka po i ke ao  ka mililani  ka hoomikioi  ka hii  ka hapai  ka hookapukapu  a heaha hou iho ua hana  eia  aia a ike oe ua maikai  kuu alii  kuu haku  kuu milimili  kuu lei ai  kuu hanai  alaila e haku auanei ua kahu la i mele no kana alii  a punahele oe i ke alii  alaila  e ku auanei keia olelo  penei   moe malie i ke kai o ko haku   eia malalo nei he wahi mele no  ka hoku o ka pakipika   
hanau kalani kau ka hoku pakipika  
kau ka hoku paa ke alakai o na moku  
kau o helekela  he hoku i ka palena o ka aina  
uwe wale mai o kaawela i ke anu  
ka hoku o ka pakipika ka u olioli  
ka nu hou aloha a ka hawaii  
ka pua kamahao e kau nei  
i ohaoha kona kino me ke onaona  
e ke koena o ke kaua i kuamoo  
hawaii moku nui eia ko milimili  
milimili ka laau newa i ke kai  
i lohia lima ia o kau e ke a e  
e ai okana aku ana ia kona  
e ai ku ana ia kohala  
e ai ili ana ia hamakua  
e ai ahupuaa ana ia hilo  
manuahi wale mai ka lua o kilauea  
e ai kalana ana ia puna  
kapu aku la ka ulu lehua o panaewa  
i lei kahiko no ka hoku pakipika  
ke hea mai nei o maui ia oe  
ke ani peahi mai la iluna o haleakala  
na laolao kanaka ou mai ke kaua o iao  
o ke ala apuupuu i molokai  
o ka piina ikiiki o lanikaula  
e hele oe e ke aloha ia ia e hele mai  
eia mai ka hoku o ka pakipika  
ka pua mailoko ae o oukou  
e ike ia kakou hookanaka  
o kipa hewa ke aloha ia kaunuohua  he puu ia  
e ka mokupuni o oahu  e kilohi oukou  
eia ka hoku pakipika ke kau nei  
ke haawi mai nei kona mau kukuna i ka ike  
a nona kekahi malamalama o ka poeleele  
mai makau oukou i ka ua awa  
mai puiwa oukou i ka lapa a ka uwila  
eia mai ka hoku pakipika  
ke alo aku la i na pohaku paapaaina o iukuwa  
aole ona makau i ke anu  me ke koekoe  
a ke hea mai nei oia ia kakou  
owau no ka hookele a ka hawaii  
aole o lakou panana mamua  
o kaiahua kanaka holo moana  
o kana pule holowaa o huano  
hamama ka waha i ka moana  
aloha ino ka wahine  me ke keiki  
huli ae la nana i ka hoku aina  
hai ke ola no ka hoku  
ka hoku pakipika  aloha oe  
o kauai kela he moku ua lewa i ke kai  
ua ku ki a a ka po ia liamaloa  
ua oni wale i ke anu o ainaike  
e ao o ikea mai e kalamamaihiki  
elua hana i holo i ka manao  
ua pili pono ka la i papaenaena  
ku mai kaena ke hu kai olalo  
akahi ke ana ka luhi wale i ke kai  
i ka hunahuna ehu wai o kikiaola  
e kiki ana ka auwai a ka melehuna  
e wili ana ka wai ula me ka wai kea  
hooniponipo ka wai i mahaihai  
haina ae la e oe ka maka oia pua  
o ka upolu a ka lau o ka inia i ka makani  
makani mai nei luna o kaala  
aala no oe i pili ia me ke aloha  
e ka hoku o ka pakipika aloha oe  
ke peahi mai nei ka niihau o kaua  
ke kikii mai la iluna o kaali  
e walea ana i ke ahe a ka makani naulu  
ka hoku pakipika ka lakou kani a  
i makee ai a ka naau lia ka po  
i huli ai a ka manao wela loko  
auhea oukou na kanaka hawaii  
ke keiki a kakou ua hanau  
ka elele a kakou holo ka hana  
ka hoku o ka pakipika he inoa  
e o no oe i kou inoa e kahanohanomakaokalani  
ka hoku pakipika e kau nei  
nana ia ou hoa holoholo o ka wa kamalii  
puka ka la i kumukahi  ilaila oe  
komo ka la i lehua pau kou palena  
ano mai ke ahiahi  aia oe i anaki  
kau mai la ke ahi o kamaile  
hahai ae no e like me aahoaka  
ka ukali a ke ahi me ka auhau  
ka kaiele hewa i ka pali o nualolo  
iho mai ke ahi anuanu i na pali  
ke kakoo loa a ke ahi hele i ke kai  
haaheo mai ke ahi a ka papala  
hele huhu ke ahi me ka momoku  
pua ka auhau welo i na pali  
ua unua e ke kai ke one o luhi  
ua molale ke kumu pali o kalalau  
hikikii lua i ke one o hoohila  
pau pono na opilua a ka makemake  
okipau ka hana i ke one kani o nohili  
ka houhene uhene a hano ka leo o ke kai  
haawali e mai ka puukolu  
newa hoona i ka malu o ka ohai  
ka hoku pakipika i ke hu a ke ao  
akahi au a ike ia kaunalewa  
ua nani ua iliwai like ia e ka liula  
ua oluolu pono o lehua i ke kai  
ka hoku pakipika he inoa  
e o no  mai hawaii a niihau  
s  k  kuapuu  
honolulu  sepatemaba  19  1861  
 
ka hoku o ka pakipika  
 
e na kinikini makamaka e noho ana ma ko oukou mau opuahuawa hanau  a i hookupaia hoi i na kanaka hawaii  na kane  na wahine  na makua  na keiki  ke poe nui  ka poe iluna ke alo ka poe hanohano  ka poe haahaa  ka poe naauao  ka poe naaupo  na kahunapule  na ekalesia  na kumu kula  na haumana  mai ka la hiki  a ka la komo  no oukou ke aloha  
ke hai aku nei au i ko u manao a u i manao iho ai  oia ko u ike nu hou  i kekahi mea aole mamua aku  eia ua mea la a u i ike ai  he nupepa hou  i kapaia kona inoa o  ka hoku o ka pakipika   e hiki no ia u ke akena ia ia imua o kakou   he mea hou keia nupepa   a owai la ka mea e olelo mai  he nupepa kahiko ka hoku o ka pakipika  
auhea oukou  o keia mea hou  aole ia i hoea mai mailoko mai o ka moana  a ma na kuahiwi hoi  aole he mea kupanaha ano e  o ke kino a me ka helehelena  e hiki ai ia kakou ke manao oia ka mea nu hou  a e hoole i ka puka nu hou o ka hoku o ka pakipika  ke hai aku nei i ka pili ana o yankee ma ka uapo ma honolulu  nei  ua lohe koke ia no  aia maluna ona he kamelo  oia hoi kela holoholona i ike wale ia kona kii ma ka palapala  ia manawa no  ua piha loa ua moku la i na kanaka e ike ia mea hou  aole anei ia o ko kakou ike nu hou ia mea  
eia hoi kakahi  o kakou no na laolao opala kanaka i hanohano ai ko kakou moi kamehameha iv  o na kanaka hawaii  he poe makee haku  he poe nene ili kapu  na ko kakou poe kahiko ka ike aku i na  lii e hele mai ana  a moe honua no lakou ilalo  nolaila  aole hanohano ke alii kanaka ole  a malaila ua maopopo  aole ke aupuni he pohaku  aole hoi he laau  aka  he kanaka ke aupuni  nolaila  he mea nui kaulana keia nupepa hou  iloko o ka wa e noho alii nei o kamehameha iv  a nawai i hana i keia mea nui kaulana i kona wa e noho moi nei  na kakou ponoi no  na kona poe kanaka  aia ka kakou a hoopunahele i keia nupepa  e lilo auanei ia he mea e kaulana iki ai ka inoa o ko kakou alii ma na aina naauao  a e olelo no kolaila poe   he nu hou na ke aupuni hawaii   he nupepa hou na na makaainana o kamehameha iv i kukulu  aia la  ua puka ka inoa o ko kakou moi  nolaila  ina e keakea mai kekahi poe no keia hana a na kanaka hawaii  aole anei ia o ko lakou hahao ana i ke kukui malalo ae o ke poi  
eia hoi kekahi  aole paha i pau ko kakou halialia aloha no kamehameha iii  ka moi i hele aku i ka make  no kona kau ana i kanawai maikai  e kuleana kela mea keia mea o kakou i kona aina iho  a ua lilo ia he mea kaulana loa iwaena o kona noho aupuni ana  a ma ia hana maikai  ua nalowale ole ko kakou aloha ia ia  a o na keiki a kekahi poe i hanau ia wa  ua kapaia ka inoa  o  kuleana   a e lilo no hoi ia hana  he mea e luhi ole ai ke ninau ia na makahiki o ka poe hanau ilaila  a pehea hoi ka wa o ka hoku o ka pakipika i puka ai  e hai no ia  ua puka au ma hawaii i ka wa o kamehameha iv ka moi  a e lilo ka manawa o ka hoku o ka pakipika i puka ai  i mea kuhikuhi no na mea hanau  a mare  no ka mea  he mea nui kaulana keia mea i puka ae nei o ka hoku o ka pakipika  aka  ke kipaku nei kekahi poe i keia malihini  kainoa e kokua i na wahine kane make a me na keiki makua ole  e hookipa hoi i na malihini e like me lahapa i hookipa ai i na elele a iosua  
pehea hoi ko kakou haku keiki alii  ka mea mailoko mai o ko kakou moi  a ke ulu ae nei oia mai ka opiopio mai  ke manao nei au  aia oia a lohe he mea hou iwaena o kona wa opiopio  e olelo auanei oia   he opiopio au  a he opiopio ka hoku o ka pakipika  a e lilo ia i kanaka no ko u wa opiopio   ina pela  maikai maoli ka manao o ke keiki alii opiopio  lilo ka manao maikai i ka uuku  a o ka poe nana i hoike mai i ka malamalama i hawaii nei  ke kaili hou aku nei lakou  a ke keehi nei i keia hana maikai a kanaka hawaii  o aha ia la ko lakou pono e keia mea  
pehea hoi keia  ka hoku o ka pakipika  heaha ia mea  he nupepa hou  a nona ka u olelo i koe ia oukou  he mea kamahao loa keia manao i ka ulu liilii ana iloko o ka naau o kekahi poe kanaka ma honolulu nei  a ma ka la 26 o iulai  ua hoohui lakou ia lakou iho no ka hoike akaka loa ua mau manao liilii nei  a i ka puka ana mai o ka manao o kela a me keia  ua ike ia hookahi mea a lakou i kuko ai  oia hoi ka hoopuka ana i nupepa hou  a o ka hu ae la no ia o keia nu hou ma ke kulanakauhale o honolulu nei  
a ma ka pule hope o augate  kukakuka hou keia aha i ka hale nana e pai keia nupepa  a koho no lakou i mau komite e hele e ninau i ka puuku o ka hale paipalapala aupuni  a i mau komite e ninau ia h  m  wini  no kona hale pai  ma kekahi halawai heluhelu mai o moanauli  he palapala hoike na h  m  wini  a no ka hui like ole o kekahi mau komite no ka ninau i ka puuku paipalapala aupuni  nolaila  ua waiho keia ahahui i ka noonoo ana i kela palapala hoike hookahi  aole no i manao mua o wini  e hoopuka i nupepa e like ka nui o ke kii me ka makemake o keia aha  a ma ia hoole ia ana ku  ae mai no ia mahope  
ma ia ae ana o wini  aole no e hiki ia makou ke ae aku  no ka mea  e hoonoho ana ka hale paipalapala o ke aupuni i ke kepau no ka pepa i puka mua aku nei i ka la 7 o keia malama  a pehea la e hiki ai ke hoololi hou  ma ia wa no  ua waiho mai kekahi poe o makou i keia hui  aole nae he nui o lakou  
i ka puka ana o ka hoku o ka pakipika  i ka la 7  alaila  olelo na kumu o ko kakou aoao   he nupepa kakolita keia   he nupepa keia e hoopoino ana i ko hawaii nei  oia no ke kumu nui o ko wini hooikaika loa ana  me he mea la ua kokua kekahi mau hoahanau haole ia ia me ka paipai e kukulu i pepa  i lilo ka mana hoopuka nupepa no lakou  ua akaka lea ko lakou hoino i keia nupepa a me na kanaka hawaii  makemake no lakou e puka ko lakou mau manao  a e hoopio i ka ohana hawaii  ua hele no lakou ma koolauloa  ma ka halepule o hauula  malaila i akoakoa ai na hoahanau a me na kumu o keia mokupuni  a olelo no lakou i na hoahauau e lawe nui i ka pepa o wini  a e kiola i ka hoku o ka pakipika  ina pela ke kamailio ana  alaila  ua makau na hoahanau i ka lawe i ka hoku o ka pakipika  o kapae ia auanei lakou mai ka ekalesia aku  a mai ka noho kumu kula ana paha  nolaila ka makau o kekahi poe o keia aha  e ka poe hoino i ka hoku o ka pakipika  owai oukou e hoopouli nei i ka olelo ao  ma na hua olelo me ka ike ole  
ke hai akaka aku nei au ia kakou  he opua hao ka hoku o ka pakipika iwaena o na kanaka hawaii  no ka mea  mai na nupepa mua i hookumu ia i keia aupuni  a hiki mai nei i ka hae hawaii  na na haole wale no i kukulu  a o ka hoku o ka pakipika  ke kahea aku nei au  na na kanaka hawaii keia hana  akahi no lakou a ao i ka hoopaa nupepa  na lakou no ka mana e pono ai na hana o keia nupepa  aka  ua koho no lakou he haole ka mea hooponopono  i mea nana e unuhi mai i kekahi mau mea hou  mai na nupepa haole ae  e hana ana nae ua haole nei  mamuli o ka mea i ae ia aku e ka ahahui kanaka hawaii  
heaha la ka hewa i ike ia ma ka pepa o ka la 7  ke pane aku nei au me ka molakea  akahi no keia nupepa a hooku ae  a ua kaena koke ia nae ka hewa o kana mau hana e hiki mai ana  e hiki anei ia oukou ke olelo i ka makua o kekahi keiki i hanau i nehinei   he keiki hana ino keia mahope aku   ina pela  e aho no e waiho i ka olelo ana  a me ka wanana ana a ike ia he pono paha  he hewa paha  
he aha ko makou manao ma keia nupepa  eia  he makemake e ike i na mea e naauao ai  a e pono ai ke kino a me ka uhane  a me ke aupuni  a e pomaikai ai ka lehulehu  nolaila  aole no makou e haalele i ka lawe ana i ka pepa hou e ae  aole no hoi makou e keakea aku i na kanaka  aole e lawe i ua nupepa la e like me oukou  no ka mea  ua ike au  aia a nui ka lawe ana i kela nupepa keia nupepa  alaila  nui ka ike a puipui no hoi ko ka olioli waihona no ka ike i na mea o kela nupepa keia nupepa  nolaila  ke hopohopo nei au i ke kupaa ole o kakou mamuli o ka kakou hana i hookumu ia e na kanaka hawaii  a e pili wale aku hoi no ka inoa hoahanau  a kumu  a mau oihana paha i haawiia mai  mai hoopuehu oukou i ka hana a na kanaka hawaii  e like me na ilio hihiu hae iwaena o kekahi ohana holoholona  
eia hoi kekahi  o na inoa o keia nupepa  o ka hoku o ka pakipika kekahi  ka nupepa kuokoa kekahi  eia ka mea kupanaha a u i lohe ai  e kuokoa ana na hana a ua nupepa la  e like me ke ano kuokoa  ina pela  he mea kuokoa keia nupepa na kekahi poe wale no i pili i ka hana hookahi  ke hai aku nei au  ua pakuwa nae kekahi mau olelo  a malaila auanei i lana ai k a manao o kekahi poe  ke hai aku nei no hoi au  e like me ko u lohe  he nupepa kuokoa ka inoa  kuokoa na hana  ina pela  ua kapaia au o kuapuu  aole nae no ke kuapuu o ko u kino kela inoa i kapaia ai  aole no hoi no kamehameha iv  kela wahi moku i kapaia o kamehameha iv  ua kapaia nae ma ka inoa alii  ua kapaia hoi kekahi mauna o kaala  aole nae he nui o kona aala  a nolaila kela inoa  heaha ka hewa o ke kapa ana i ka hoku o ka pakipika  i inoa no ka nupepa  aole anei i hilinai mai na hookele o keia pae aina ma ka hoku  a o ko lakou alakai no ia mai hawaii mai ma ka waa a pae i maui  oahu  kauai  aole anei i hilinai na haole hooholo moku i na hoku paa  malaila e loaa mai ai ia lakou kekahi pono o ko lakou alanui iloko o ko moana  nolaila  he inoa maikai ka hoku o ka pakipika  
aole no makou manao nui malaila  aia no makou ke hahai nei ma na mea maikai e pono ai ka nupepa  e hiki no nae ia makou ke hookomo i ka manao aloha o kekahi  ina he mea make paha nona ponoi  aole no makou e hoonele i ka noonoo ana i na kaona oia mea  a ina ua kupono e hiki no ke hookowa iki i loaa kahi aheahe makani o ka oluolu  
ua kokua nui no na haole i keia nupepa  ua haneri a oi ae ko lakou nui  no ko lakou aloha i neia hana a kanaka hawaii  ua hopuhopu no lakou me ka like ole  elima a kekahi  a he umi a kekahi  a eha a kekahi a pela aku  i mea hooili aku na lakou i na makamaka o lakou ma ko lakou mau home  i mea e ike ai i ka hana a na kanaka hawaii  i ko lakou hookupaa ana i ka hana o na aupuni nui  iloko o keia mau mokupuni o hawaii nei  pehea hoi ko oukou manao  s  k  k  
honolulu  sept  18  1861  
 
rula o ka poe maikai  
 
o kekahi kina nui o na keiki o hawaii nei no ko lakou ao ole ia ma ka rula o ka poe maikai mai ko lakou puka ana mai  mai ke kula mai  a he hiki no hoi ia u ke olelo  aole loa i loaa iki  a i ao iki ia na keiki hawaii ma keia mau mea mai ka hoomaka ana mai o keia mea he naauao ma keia pae aina a hiki i keia la  a oia no hoi kekahi kina nui loa o na kula e ao ia nei ma ka olelo hawaii a me ka olelo haole pu  o ka rula o ka poe maikai  aole i laha nui loa i na mea a pau  he kakaikahi loa  
ua kuhihewa paha kekahi poe o kakou e noho nei ma keia wahi aupuni  ua lawa like i na haole ia mea  ke hai oiaio aku nei au aole  he kakaikahi loa  
he mea hiki no ke malama ia keia mau rula  no ka mea  aohe ike ia ka wa e loaa ai ia oe kekahi poe o ka papa akahi  a he mea hiki no ia oe ke hoike aku ma kou ike ana i na rula aole oe he kanaka naaupo ma ia mau kanawai  i kauia i ka makemake nui o kou hoalauna o ka papa akahi e noho malama ana ia mau mea  a o ke kanaka e malama ana ia mau kanawai a pau me ka pololei loa  aole oia e hoowahawaha ia  aole ia e u ia  aole no hoi ia e hoole ia ke komo aku oia me ka poe maikai e launa aku ai  
e hoike ae au i ko u hilahila nui i kekahi poe o kakou i hele ae i ka ahaaina a kekahi kanaka nui o keia kulanakauhale  i kahi o ke kanikela farani  ua kahea ia ka hale o na alii  a me ka hale o ka poeikohoia  e hele i ua ahaaina nei  i ka wa i komo aku ai ka hale o na lii  oia hoi ka poe i hele aku ilaila  ua ae ia lakou  no ke aha keia  no ko lakou ike i ka rula o ka poe maikai  a no ia like  ua launa pu  ua hauoli  ua lealea maikai a hiki i ka wa i pau ai ka ahaaina  aka  o ka poe i hele ae o ka hale hanohano o na lunamakaainana  ua hemahema  ua ike ole  ua kamipulu  a ua hoohilahila loa i ka poe maikai e noho ana ia manawa  no ke aha keia  no ka ike ole i na rula  a no na kumu hoi kekahi a kakou i ke ao ole mai ia mau mea  
he mea maopopo ua ao ole mai na kumu ia kakou ma ia mea  he mea hiki ke hoomaopopo ua ike no na kumu a kakou ia mea  aka  aole no nae i ao mai ia kakou  a he mea kaumaha no hoi ia kakou ke noonoo iho i keia manawa  ka olelo iho heaha la ko makou mea i ao ole ia ai ma ia mau mea  he oiaio ua ao mai no i ka ike  i ka naauao  i ka pono o ka noho ana  i ka olelo pakuwa ole o ke akua  aka  ua koe na rula liilii  aole lakou i hoike mai  a hoomaopopo mai  i mea e mau ai ka noho pono ana o ka lahui mai ka manawa i lilo ai ia lakou ka mana hooponopono o na mea a pau  a hiki i keia la  
a no keia mau kumu nui e hoomaopopo pakahi kela mea keia mea  i keia wahi mea i ao ia mai ai ia kakou  o kela mea keia mea ma kona wahi  a o kela mea keia mea ma kona mea no kona manawa iho  
eia keia mea e hoomaopopo hou a kakou  ua ike au i kekahi kanaka naauao  kanaka akamai  ike  a he kahunapule no hoi ia ma kekahi aoao  ua hele aku oia ma ka hale o ka moi me ke kapa kupono ole me ka lawe i kana keiki malaila  aole i hoahewaia ia no ia mea  aka  e hoike ana no ia i kona ike ole iho i na rula a me ka mea kupono e hana ia ai ma ko ke alii wahi  o kahi o ke  lii he wahi kapu no ia a e hana i ka mea kupono e pili ana no ke kapu  a me kahi paha au e manao ai e hele aku e kipa  e launa  me ka ike kupono a hiki i kou wa e hoi ai  
i ka wa kahiko o ko kakou pae aina  o ke kanaka ike i na rula a me na kanawai  o ka poe maikai o ia manawa  e like no me na rula a lakou pela no ke ano kupono e hahai ai i keia manawa  
mai kuhihewa iho ka manao o kekahi poe no ke kahuli ana o ka aina i ka naauao o keia manawa  oia ka mea e kapae ia ai na rula o kahi alii o na la i hala ae nei  aole  o na rula no a na  lii o keia aupuni i hana ai i ka wa kahiko  koe nae kekahi mau mea  ka kakou no ia e malama  a e awiliwili pu ia hoi me kekahi mau rula o keia manawa i mea e pono ai  no ka mea  ua haalele kakou i kekahi mau mea ano kahiko o kakou  a mamuli o ko kakou lawe ana ae  a hoohalike aku me ko na haole  pela no hoi  e hoomalamalama aku ai i ko kakou mau naau ma ia mau mea  aole i pau  
 
ke kukulu ana o ka lahui o hawaii nei  i nupepa kuokoa  
 
e ka hoku o ka pakipika  
aloha mikihilina oe  e oluolu paha oe ke lawe aku i keia wahi manao  i kaao na keia lahuikanaka e hoomanao ai  a me ka lahui o na aupuni kaulana o ka honua e olelo iho ai  no ka hookumu ana o keia lahui i nupepa kuokoa  
akahi io no a hookumu keia lahui o hawaii nei  i nupepa kuokoa no lakou  i wahi e hiki ai ia lakou ke hoopuka i ko lakou mau manao iho  a me na nu hou e hoopuka ai o na wahi e ae  a ua loaa ia lakou he wahi e hoomaha ai  a kuu ka nae  no ka holo ana ae o ka naauao iki ma keia pae aina  oia no ke kumu o ka hoomaka ana a makou e kukulu i nupepa kuokoa  ua noonoo no makou he hana nui keia me ke kaumaha no hoi i ka hapai ana i kahi nupepa hou  aka  mamuli o ke koi a ka makemake nui hiki ole i ke kino ke pale ae  nolaila  ke hoopuka nei makou i nupepa kuokoa  i kaulike i ko kakou iini nui  a hoolawa i ko kakou makemake i hoohui ia nae me ka mea e naauao ai  a me ka pono o ke akua  
nolaila  na na kanaka maoli no i ka hoopuka ana i keia nupepa i nupepa kuokoa no kakou  i mea e hoike ai i ko kakou akamai a me ka hookumu ana i nupepa no ko kakou pono  aka hoi  ke keakea ia nei e kekahi mau kumu alakai  iloko o ka nupepa a makou i hoopuka ai ma ka la 7 o sepatemaba   ka hoku o ka pakipika   he nupepa maikai loa keia  eia ka he ino  a ke paipai nei lakou he nupepa hou no lakou  
aole o makou manao e kue i ka pono o kela aoao hoomana  a o keia aoao hoomana hoi  i ku i ka pomaikai o ka lehulehu  a me ka maluhia o ke aupuni  i ke kalepa ana a me ka mahiai ana  a pela ku  nolaila  mai kuhihewa  a pane ae pela   he nupepa ino keia   ua lana loa ka manao o ka ahahui hoopuka mau i keia nupepa kuokoa  no ka puka ana mai o ka la me kona malamala nui  a hohola iho ma keia pae aina  
aka  ke keakea ia nei e kahi mea me ka manao e hoopuka i kona nupepa  me ke kokua ia mai eia ohana hulu like  e kokua pu i kela nupepa ma ka paipai aku  a hoopio i keia nupepa kuokoa o hawaii nei  
ua manao no makou i ka imi ana e hoohonua i nupepa kuokoa no kakou  a he kumu e mahalo ia ai e kahi lahui i hookahua ia mai ai  no ke kukulu ana o keia lahui i nupepa kuokoa  a he hewa iho la ka  ia  
e hai no wau me ka oiaio  ua mahalo loa na haole o honolulu nei i ka hoopuka ana o na kanaka maoli i nupepa kuokoa no lakou  ua makemake loa lakou i keia nupepa  lawe nui lakou  hookahi pepa  elua  a ekolu  a eha a ka mea hookahi  o ka nui o na haole i lawe aneane hookahi haneri me kanalima  e ke hele nei no lakou ma ka hale paipalapala aupuni e kakau inoa ai  
e ka lahui hawaii  mai hawaii a niihau  eia ko kakou pepa kuokoa la  o ka hoku o ka pakipika  e lawe kakou ia ia  e hoaikane  ina hoi he wahine ka mea i lawe  e hookane no hoi  e ike ia kakou  e hookanaka o kipa hewa ke aloha i ka ilio  no ka poe e lawe ana i ka hoku o ka pakipika ke aloha me ka mahalo  s  b  kalaiokekaona  
honolulu  sept  18  1861  
 
mokuahana o ka ahahui hoopuka nupepa ku i ka wa o honolulu  
 
e na makamaka  na hoalauna a me ka poe a pau e nana mai ana i keia  
ua pa e aku paha ia oukou ka leo kaulana o ko makou kukulu ana i ahahui hoopuka nupepa iwaena o na kanaka hawaii ma honolulu nei  e like me ko oukou ike ana ma na pepa hoolaha liilii i kakau inoa ia ka poe hui malalo  a ua ike maka oukou i na olelo paipai a me na kanikau i hoopuka ia ma  ka hoku o ka pakipika   o ka pepa ku i ka wa o sepatemaba o ka la 7  e hai ana ua ahahui nei i ko lakou manao paa  kulanalana ole  aole pela  aole i hooko  
ua hoomaka keia ahahui e kukulu ma ka la 26 o iulai  a hiki i ka la 10 o sepatemaba nei  ua mokuahana ka ahahui  ua mahele ia ka ahahui elua aoao  o ka aoao kupaa mau a me ka aoao kue mai i keia pepa  ua paipai ia ka ahahui e h  m  wini  ka haole kalepa nona ka hale paipalapala ma ka aoao hikina hema o ka hale leta  ua waiho mai oia i kana palapala hoike imua o ka ahahui  penei ke ano nui oia palapala hoike  e hoomaopopo ana i ke kaumaha o keia ahahui hoopuka nupepa  a me ka nui o na lilo no ka oihana hoopuka nupepa  eia ka lua  e noi mai ana e hookuu aku ka ahahui  ia ia na lilo a pau a me ke poho a me ka puka  a nana ponoi ka nupepa  a e lilo ka ahahui i mea ole  a e lawe lakou i na pepa  oia na ano nui oia palapala hoike a h  m  wini  
ma keia palapala  aole i huli ka ahahui no ka like ole me ka aoao mokuahana o ka ahahui  a ma ka la 9 o sepatemaba  waiho hou mai o h  m  wini  i ka lua o kana palapala hoike imua o ka ahahui  ma halekauila  eia na ano nui oia palapala    e hookuu loa aku ka ahahui i na poho a pau  a e pai oia i nupepa like ka nui me ko ka polunesia  ma keia palapala hoike  alaila kuli kekahi poe o ka ahahui a o ka mokuahana iho la no ia  a ke halawai nei ka aoao hina wale aku ma ka aoao o wini  he ahahui okoa  a o ka poe i koe  ke kupaa mau nei lakou me ka luliluli ole a hiki i ke ko ana  
o ka mea nana ke mele i haiia ma ka aoao mua o ka hoku o ka pakipika  he lala no ia no ka ahahui  ua wanana oia i kekahi olelo no ka hoku o ka pakipika  ma kekahi mau lalani mele ana  penei  
 eia mai ka pepa ku i ka wa  
ka paula wawahi o ka naaupo  
ke kila nana e hole a manaka  
ka ala paa kauwele au e wali ai  
ka hao kuni o ka naauao e ku ai  
ke kaula kaa kolu e ka manao e paa ai  
ka uwepa hemo ole i ka hawawa ke wehe   
ma keia mele a kekahi lala mau o ka ahahui  ua ko kana wanana  aka  o ka mea nana i wanana  ua pulelehua a opeapea aku a kau ma ke kookoo haki wale  me he huahua wai hi la no ka manawa pokole a nalo aku  aole nae oia wale  o kekahi poe e ae no i like me ua mea la nana ke kanikau  pau loa lakou i ka makau i ke aka e maalo ana  me ka manao ole he mea nui ke kukulu ana i keia oihana hoopuka nupepa  ka mea i kukulu ole ia e na kanaka hawaii  no na makahiki he 40 i kaahope ae nei  
ninau  heaha ke kumu o mr  wini i hoopuka ole ai i pepa nana ma ka olelo hawaii  mamua o ka hookumu ana a keia ahahui i keia oihana nui  heaha la  aole i akaka  aka  i kuu manao  ua hoopuka keakea oia i nupepa kuokoa nana  aole no ka manao i ka pono o ka lehulehu a me ka hoonaauao i ka lahui  ua hoopuka oia no na dala puka a me na dala loaa no ka olelo hoolaha  nolaila wale no  
j  w  kalaiolele  
honolulu  sept  17  1861  
 
ka hoku o ka pakipika aloha oe  
mamuli o ke koi ana ae o ka makemake nui  ka mea hiki ole i ke kino okoa ke pale ae me kona ikaika nui  nolaila  ke kauoha ia aku nei oe e hele ae ma na kai ewalu  mai hawaii a niihau manokalanipolua  aohe lua o ka io  i ka la makani  i ka wehe hookahi a na eheu  aloha no  
e na hoa o ka naauao  i piha i ka noiau  i ke akamai  ka noonoo a me ka ike hohonu eia ka mea a ka makemake e koi nei  oia no ka nupepa nui  i like me ko ka polunesia o keia pepa i kapaia kona inoa  o ka hoku o ka pakipika  na na kanaka hawaii no i hookumu i keia nupepa mamuli o ka ike i loaa ia lakou  a he mea no hoi ia e maopopo ai ka naauao o na kanaka hawaii  me he mea la he poe ua maa i ke paipalapala ka holo o ka hana  aole mea nana i ao mai a i kuhikuhi mai hoi i na kanaka hawaii i ke ano o neia mea  he hoolaha nupepa  
o ka nupepa i hoopuka ia he nupepa kanaka hawaii holo okoa no ia  mai luna a lalo  mai waho a loko nolaila  ua kapaia ka ahahui hoopuka nupepa o honolulu  ma ka noonoo o na kanaka hawaii  ina e kapaia keia nupepa he kanaka hawaii holo okoa mai luna a lalo  a pehea hoi kakou e nana maka wale iho ai  oiai hoi ko kakou ano hawaii  eia hoi  o na nupepa i hoomakaia ma keia pae aina  na na kumu wale no  ua keakea anei kakou ia wa  aole  no ke aha  no ka makemake nui ole o na kanaka i neia mea  e ano poeleele ana no  aka  i keia wa ke kau nei iluna  a ke hookumu nei  ke hana nei  a ua ike ia kona kino  heaha ka hewa o keia hoopuka ana  aole hewa  i ka wa nae e hoomaka ana na kanaka hawaii  ua henehene kekahi poe  aole puka  a i ka la i puka ai  kaumaha iho la ua poe la  ia wa komo maoli kekahi poe me ka olelo hooweliweli me ka hoohuli i kekahi poe e ae  he pepa ino he komo na olelo pope piha i ka pelapela  puahiohio  aole wahi e paa ai  
nolaila  o kekahi poe  eia lakou mahope o wini  ke olelo nei kekahi o na kumu  o ka pepa maikai loa ia  he pono oukou ke lawe we nui  oia ko oukou pepa e naauao ai  pehea  ua loaa anei ka hewa o keia nupepa a me kona ino a ano pelapela hoi  aole kakou i ike i kona hewa  aka  no ka manao keakea no  ua hiki ma hauula  kekahi mau haole kalepa  ua lohe ia ka laua olelo  me ka hoohuli nui i na kanaka ma ka pepa o wini ka pono  keakea maoli ka  heaha no la hoi ka mea i hoopuka ole ai o wini i pepa nona mamua e like me keia ka nui  a heaha hoi ka mea i hoopuka ole ai o ua mau haole kalepa nei i hele ai i hauula  i nupepa no laua  ua maopopo no ia u ke kumu o keia keakea ana  
ke i aku nei au ia oukou e na kanaka kupa hawaii  eia ka pepa i puka ae iwaena o ka kakou akamai a me ka naauao i loaa ia kakou  aole no e ae ia na olelo ino e pai ma keia pepa  na olelo pelapela  hoopaapaa  o na olelo maikai wale no  ku i ka hanohano a me ka malu  j  t  waiohinu  
honolulu  sept  18  1861  
 
he kanikau aloha no s  luka  
 
kuu kaikaina aloha e  
ka nani o maemae  
ka oi o nuuanu  
nana i apo mai ka la  
paa ka luna i waolani  
na mea nani o nuuanu  
kamakahala me ka lehua  
ka maile me kapalai  
ka ahihi me ka ieie  
ke kawelu o lanihuli  
e nawali ana i ka pali  
ka hala ala o kekele  
awili puia me ka maile  
moani mai la kona ala  
ma ke kowa mai nuuanu  
na ka makani i lawe mai  
hauna huluhulu i ke kaona  
ua lai no oe  ua lolii  
ua pale kaua  ua hiolani  
i wahinekapu i helani  
pau ko luhi  pau ko eha  
na kaumaha o ka honua  
ua lewa lakou mahope ou  
kou kaikaina aloha e  
owau no kou hikimua  
o oe no ka ukali hope  
mai kalua hookahi mai  
aole kaua i noho kue  
mai kauai a oahu nei  
me oe ke aloha a nui loa  
ko maemae pua rose  
ko kapena wailele  
nome hala ole i alekoki  
niolopua i alewa  
ko niupaipai waiohinu  
na wilou e pipio ana  
ka oliva i mohala pono  
i ulu mau i ke kakahiaka  
i nohenohe i ke ahiahi  
pela oe i hala e aku  
i ke ala hoi ole mai  
aloha na keiki a kaua  
a me ka wahine kanemake  
ua oluolu ia ma ka manao  
he ehaeha ma ka naau  
no ka moku e o kou kaula gula  
paa ole oe ia makou  
kuu kaikaina aloha e  
aloha ka la wela o honolulu  
kahi au e hele mau ai  
ka piina  a me ka ihona  
i ka ua  me ka makani  
i ka la a me ka malu  
i ka po a me ke ao  
pau kou ike ana i ka lehulehu  
na huikau i o i a nei  
na kanaka a me na haole  
na kaa lio holo lealea  
na lio holopeki kauaheahe  
na hale pu me na moku  
na bila  na ohe  na pahu kani  
ka ulewehiwehi o ke kaona  
na la hanohano o ke aupuni  
lele kahauli i ka puuwai  
na mea inu hoowela kino  
i ko mea puni kauoha  
mai na makua o kaua  
ua hala ia ua nalo oe  
i ka palaho  i ka palahuki  
kuu kaikaina aloha e  aloha e   
a  b  w  kealakai  
maemae  oahu  augate 27  1861  
 
 
 
ka hoku o ka pakipika  
buke i  honolulu  okatoba 3  1861  helu 2  
 
 
 
hoku o ka pakipika  
 
 
 
kahi mele  
 
1 ka pua i mohala mai  
i kukupu a ohaoha  
lipolipo i ka waokele  
i ka wai o maluaka  
2 he nohenohea ka ike na  
kulukahi la i manua  
i ke kau o kaaona  
i na paka ua o ke kau  
3 kau no oe a kau  
like no oe a like  
me keia aha hui  
nana i hoolale aku  
4 ku ai oe i ka moku  
i ka iu o ke kaaona  
i ka ula o halemano  
i ka laula o ewa  
5 ia oe i naue ai  
e ka hoku pakipika  
me keia aha hui  
lai a ke kaona nei  
6 no ia lai ana paha  
keia piena nui  
o pepa ku i ka wa  
me na hoa hui ona  
7 e ka hoku pakipika  
eia la he ihona  
he alu kapekepeke  
no pepa kuikawa  
8 kokohia mai i paa  
a liolio ka alihi  
a alualu ole iho  
i ola mau loa oe  
9 e hipahipa huro  
e huro olioli  
no kou lanakila ana  
e ka hoku pakipika  s  n  h  
honolulu  sepatemaba 28  1861  
 
mooolelo no kawelo  
helu 2  
 
 e noho ana o kalonaikahailaau ma koolau  o oahu  ia manawa  nolaila  hele aku la o kanewahineikiaoha kana kaikamahine mai waikiki mai oia a hala ka muliwai o apuakehau  a hiki keia i na niu o kuaaka  alaila pane aku la o kawelo ia kamalama konakaikaina  i aku la  e ukali ae oe mahope o ka wahine a kaua  i lohe ia ka leo ino a ka makuahunowai  alaila  hele mai la no o kamalama  a hiki o kanewahineikiaoha i kulaokahua  hiki o kamalama i na niu o kuaaka  pela no ka laua hele ana me ka ike ole mai o kanewhineikiaoha eia o kamalama mahope  pela no a hiki laua i nuuanu  ilaila ke kapoo ana o ka la  iho mua aku la no ka wahine  a hiki ilalo aku  auau iho la o kanewahineikiaoha  pee ae la o kamalama                      
 hiki aku la o kanewahineikiaoha i ka hale o na makua  ua hele o kalonaikahailaau  ka hai awa imua me na kahuna  oia hoi ka hale komo ole ia e na wahine  he oihana ia no ka wa kahiko  a o ka makuawahine wale no koe i ka hale  komo aku la ia a uwe iho la me ka makuahine  a o kamalama pili mai la ia mawaho o ka hale e pee ana  lohe aku la ka makuakane i keia leo uwe a laua  hoouna mai la o kalonaikahailaau i kekahi kanaka  e hele e nana i ka mea uwe mai la i kona hale  nolaila  hele aku la ua kanaka la  a ninau aku la i ka wahine a kalonahailaau  owai keia malihini o ka hale o olua  olelo mai la ka wahine  o ke kaikamahine a kanewahineikiaoha  
 hoi aku la ua kanaka nei a hai aku la ia kalonaikahailaau  i aku la o ke kaikamahine a olua o kanewahineikiaoha alaila  hoonoa oe la oia i ka pule  a hoi aku la a hiki i ka hale  ku iho la ia ma ka puka  ninau aku la i ke kaikamahine  heaha la ka huakai nui a kuu kaikamahine i hiki mai nei  o ka poeleele  o ke akua lapu aumoe nei la e  hai aku la ke kaikamahine  he huakai  i kii mai nei au i kekahi hauna laau o wahieloa na maua me kuu kane e holo ana maua e kuau i ka aina o aikanaka   alaila oli mai la o kalonaikahailaau  
 e oe e ku ka hauna laau a kaua i ko kane  
 he kole ko kane  he wawae liilii  
 he ulili ko kane  holoholo kahakai  
 i paia e ke kai nui e hina wale ana no  
 he nui pumaia ko kane  ku i kaika  
 he puhala ko kane  he aa kiolea  
 ku no ka laau a kaua i kou makuakane  
 he nui no mai luna a lalo  
 e pa ke kona a oe e hina  
 e pa ka moae e oe e hina  
 he hina no u no ke aalii ku makani alaa pu me ka lepo  
 a lohe o kanewahineikiaoha i keia leo o kalonaikahailaau pane aku la la  e  o na olelo no auanei au la ua lohe aku la no kuu kane  i mai la ka makuakane  he keu no hoi ha ke kane pepeiao lohe o kau  aia ia ma kona  eia kaua ma koo1au nei  ua 1ohe aku la no ka  i aku la ke kaikamahine  aohe e nalo i ke akua ike o kuu kane  ia kalanikilo ua lohe aku la no i ka olelo a kaua  ninau hou no ua makuakane nei  heaha ka huakai nui a kuu kaikamahine i hiki mai nei o ka poeleele  o ke akua lapu o ke aumoe nei la e  alaila pane hou aku la ke kaikamahine  i kii mai nei au i kekahi mau kikoo pana iole a kaua na maua me kuu kane  e holo maua e kaua i ka aina o aikanaka  alaila  oli mai la o kalonaikahailaau  
 makehewa no hoi ka mai o kuu kaikamahine  
 i ke kane pana iole  
 pana i ka iole a ku ka hai ai na u na ka makuahonowai  
 pana i ka iole a ku ka hai ai  nau na ka wahine  
 pana i ka iole a ku ka hai ai na kamalama na ke kaikaina punahele  
 pana i ka iole a ku ka hai ai  na kakuihewa na kahi i noho aku ai  
 lohe no ke kaikamahine i keia oli a ka makuakane  i aku la ia  o na olelo no auanei a kaua la  ua lohe ua lohe aku la no kuu kane  i aku la ka makuakane  a hai ia paha e oe e ka u mea i hanau  alaila  lohe ia  aka hoi  i moni oe a puka malalo aole paha ia e lohe  ninau hou maila no ka makuakane  i ka huakai  o ke kolu ia  heaha ka huakai nui a kuu kaikamahine i hiki mai ai o ka poeleele  o ke akua lapau o ke aumoe nei la e  
 hai aku la no ua kaikamahine nei  he kuakai  i kii mai nei au i kekahi koi kuawaa a kaua  na maua me kuu kane  e holo ana maua i kauai e kaua i ka aina o aikanaka  alaila  oli mai la ka makuakane  
 make hewa no hoi ka mai o kuu kaikamahine i ke kane kuawaa  
 kua aku la i ka waa  a waiho i ke pohole  
 hoi ae la a ka puaa a ka holona pau i ke kalua  
 loloa hewa ana hoi ka hulu o ka mai i ke kane kuawaa  
 lohe no ke kaikamahine i keia  olelo aku la no ia i ka makuakane  e  o na olelo no auanei au la ua lohe aku la no kuu kane  i aku la ka makuakane  owai hoi kona mea e lohe ai  ina paha he kanaka owaho e hoomalamalama ae i ke ahi  a lohe o kamalama i keia olelo a lakou iloko  holo e aku la ia ma kahi e  a i ka hoomalamalama ana  aohe kanaka owaho  a wehe ae la kaia o ke ao  hoomakaukau iho la lakou e paina  a hele mai  alaila  hoi e mai la o kamalama  a hiki ia i nunanu  nana aku la ia e pii mai ana lakou la  a hoi loa no keia a hiki i waikiki a ku aku la makapa o ka muliwai o apuakehau  alaila paha mai la o kawelo i na paha a ka makuahonowai i hana ai i koolau imua o ke kaikamahine  ua lohe no ia i ke akua ike ona ia kalanikilo  a oli mai la o kawelo  
 e oe e ku ka hauna laau a kaua i ko kane  
 he kolea ko kane he wawae liilii  
 he ulili ko kane hooloholo kahakai  
 i paia e ke kai nui e hina wale ana no  
 he nui pumaia ko kane ku i kaika  
 he puhala ko kane he aa kiolea  
 i ku no ka laau a kaua i kou makuakane  
 he nui no mailuna a lalo  
 e pa ke kona a oe e hina  
 a pa ka moae a oe e hina  
 e pa ka hoolua e oe e hina  
 he hina no u no ke aalii ku makani ala pu no me ka lepo  
 a lohe aku la o kamalama o ke oli ia a ka makuakane o ka wahine i hana ai i koolau  i aku la ia ia kawelo  kulikuli  he kanaka lohe no ka hoi oe  kena hoi oe ia u e hele i kela wahi makamaka ole  ke hoi nei au e ai he pololi ko u  a hoi aku la o kamalama  a kena aku la i ka laua aipuupuu ia pikaulehu i ai  a ia  lawe mai la ka aipuupuu hookahi kanaha kuala paa  hookahi hoi kanaha laulau puaa  a maona iho la o kamalama  hiki mai la o kalonaikahailaau me kanewahineikiaoha  a me na keiki kane o mauiakekai  ike mai la o kawelo ia lakou i ka hoea ana aku  alaila  paha mai la no o kawelo i na paha a ka makuahonowai i hana ai i kana kaikamahine i koolau oia hoi na paha maluna  alaila  olelo aku la o kanewahineikiaoha ia kalonaikahailaau  aia hoi paha la  e kala au i olelo aku ai ia oe  aole e nele ka lohe o kuu kane  no ka mea  he akua lohe kona o kalanikilo  i aku la hoi ka makuakane  ae  akahi no hoi au a ike i ke kane lohe o kau  ma koolau kaua e olelo ai  a ma kona nei ka hoi ka lohe  hele aku la o kanewahineikiaoha a olelo aku ia ia kawelo e ai lakou a maona  alaila kaalaau lakou  oia hoi kekahi ano kaua  hoole mai la o kawelo  me ka i mai e lepo nui auanei he puaa kalua a hoopaakiki hou aku la no ka wahine aka  hoole paa loa o kawelo  
 ukiuki iho la o kalonaikahailaau  alaila  i aku la ia kawelo  e kaalaau e mamua  e like me ka kawelo olelo  pane ae la o kalonaikahailaau ia mauiakekai ma e ku ae e kaalaau me ko laua kaikoeke me kawelo  ia lohe ana mai o kawelo e kena ana o kalonaikahailaau i na keiki oia kona mau hoa kaalaau  alaila paha mai la o kawelo penei  
 o ke kumu o ka manao hele ae iwaho e a  
 ke ano oia paha  he makemake no o kawelo o ka makuahonowai pu no kekahi e ku pu mai e kaalaau  no ka mea  oia no ke kumu a lakou  ukiuki loa iho la o kalonaikahailaau i ke koi mai ia ia  no ka mea  he mau keiki akamai no kana i ke kaalaau  a he laau no ka laua o wahieekeeke ka inoa  nolaila  ku pu ae la o kalonaikahailaau a me na keiki  a ku mai la no hoi o kawelo a kaalaau iho la lakou  kakii mai la ka makuahonowai i kana laau  e hu a lepo ae ana o kawelo i kana laau  a pa ae la ma ka iwiaoao o kalonaikahailaau a haule iho la ilalo a a kapalili aku la ka manea o ka wawae  alaila paha aku la o kawelo  
 ke lawelawe la nae hoi  
 a make aku la oe ia kuikaa  
 ia hookaa  ia kaakua  ia kaalo  
 e ike oe auanei i ka nao hoopai a malaila i ka laau e wali ai o na ka pulupulu  
 e oki ai o na ka haola  
 e ike oe auanei apopo  
 i ka moa i hanaia i ka la e  
 a puupuu ka lepo  
 a akaaka ka hulu  
 me he moa au la i ka uwahi  
 a eina ka hulu  
 hookahi no pekuhana a u a ka moa i mahi  
 puko ana puko ana  
 hele mai la o kanewahineikiaoha  a me mahiakekai ma  a ninini iho la i ka wai e lomi iho la lakou ia kolonaikahailaau a pohala ae la  kamailio mai la o kalonaikahailaau ia kawelo peni   o ka laha ana iho la no ia o ka laau e like no me ia au i hahau mai la ia u  nolaila  aohe wahi i koe a u e ao aku ai ia oe kena ae la o kawelo i kana wahine a me kamalama  a me kalaumaki ma  a me kauluiki ma  e kii i waa ia kakuihewa e noho ana i puuloa  a i waa e holo ai i kauai  e kaua me aikanaka a kii aku la lakou  
 a hiki i puuloa  ninau mai la o kakuihewa  heaha mai nei ka oukou  olelo aku la o kanewahineikiaoha  i kii mai nei makou i mau waa no makou  ninau aku o kakuihewa  i waa aha  hai aku la o kanewahineikiaoha  i waa no kawelo e holo ai i kauai  e kaua ai me aikanaka  ka moopuna a kahakualamea  a lohe o kakuihewa  ae mai la ia e haawi i mau waa no kawelo  no ka mea  e noho ana o kakuihewa ia wa me ka makau ia kawelo o lilo auanei o oahu nei ina e kipi o kawelo  nolaila  haawi koke no ia i waa  i holo ai o kawelo i kauai  aole noho i oahu nei  a loaa na waa  he mau kaulua  hoi mai la lakou a pae i waikiki  ia la no  hoomakaukau no lakou e holo  a holo no ia la  ia wa hoolaau mai la kekahi wahine a kawelo  o kou ka inoa  hoole mai la o kawelo  aole ia e holo  ee ae la o kawelo a me kana wahine  ke kaikaina  na keiki  a me kauluiki ma  iluna o ka waa a holo aku la  
 holo aku la lakou a waianae  pae lakou ilaila  kena aku la i ke kaikaina  na keiki  a me na koa o kauluiki ma  e kukulu i heiau  a kukulu iho la lakou a paa ka heiau  houluulu iho la o kawelo i na akua ona  o kaneikapualena a me kulaniehu  kaikai aku la o kawelo i ua mau akua nei a luna o ka heiau  paha aku la ia  penei  
 e kaneikapualena  e ku e hele kaua i kauai e a  
 a ulu a noho  a noho  a ulu  
 ike aku la o kawelo i ke kolili o ka hulu iluna o ka lae o ke akua ona  paha hou aku la oia penei  
 o ua akua mana nei no hoi  
 mai o u kupuna mai no a ia u e a  
 houluulu hou ae la o kawelo i ka lua o ke akua ia ia kulaiehu ma ka paha  penei  
 e kulaniehu  e ku e hele kaua i kauai e a  
 a ulu a noho  a noho a ulu  
 hohe iho la keia akua  alaila  paha hou aku la no o kawelo  
 o ua akua mana ole nei no hoi  
 mai o u kupuna mai no a ia u e a  
 alaila  hopu aku la o kawelo i ka laau ana ia kuikaa  a paha aku la  penei  
 a make aku la oe ia kuikaa  
 ia hookaa  ia kaa kua  ia kaa alo  
 e ike oe auanei i ka nao hoopai a malaila  
 i ka laau e wali ai na ka pulupulu  
 e oki ai o na ka hoola  
 e ike oe auanei a popo  
 i ka moa i hana ia i ka la e  
 a puupuu i ka lepo  
 a akaakaa ka hulu  
 me he inoa kau la i kauwahi  
 a eina ka hulu  
 hookahi no pekuna a u a ka moa i mahi la e  
 puko a  puko a  
 
hale luina  
 
aia ma ka aoao elua ka olelo hoakaka no keia kii  
 
mooolelo no keaniniulaokalani helu 2  
 
 ia wa i lilo ai o hainakalo i ka pupule  a o ke keiki hoi ua nalowale i ke kai  aole no he mea nana i ike ia laua  ia manawa nae  e hana ana o olopana he unu oia hoi ka lele  oia no ke kaikunane o hainakolo  a ua hanau ae nana elua kaikamahine  o luukianui a me luukia iki  i ka paa ana o ka unu a olopana  manao iho la ia e kauia ka ia ulaula  ke kopili  ka awa  ka puaa  ka niu i mea hoolaa loa i ua unu la no kona akua ke hiki aku i ke ahiahi o kane ka inoa o kekahi la ma ka helu hawaii  
 kokoke mai ua la nei  kauoha aku la ia ia kaholoholouka laua me kaholoholokai he mau lawaia laua na olopana e noho ana iuka o opaelolo  iho mai la ua mau kanaka nei a hiki i kai hoomakaukau iho la i ka laua upena no na pikoi  a no na pohaku  ia wanaao ana  hele aku la laua i ka lawaia i kahakai ma na kuuna no i maa ia laua i ka loaa o ka ia  i ke kuu mua ana  aole hookahi ia i loaa  a pela aku no i ka lua  a me ke kolu  ia nele ana  i aku la kekahi i kekahi  nani hoi ka maikai o ke kai  pela no hoi ke kai a kaua e hele mai nei  hoi no kaua me ka ia  heaha mai nei la hoi keia  
 aneane loa e ao  wikiwiki aku la laua i ke kuuna hookahi i koe a laua  a hiki ilaila  au aku la laua a hala iwaho  manao iho la laua i  ka loaa o ka ia  no ka pumehana maikai o ke kai o ko laua mau ili  a waena konu o ke kuuna  holo aku la kekahi mao  a au hoi kekahi maanei  a pae aku la i kapa  huki mai la laua i ka alihi o ka laua upena  hukihuki aku la keia mea iloko o ka upena  alaila  paa iho la ko laua manao  he ia  huki ino mai la laua i ka upena a hiki i kahi o ua mea nei  wikiwiki iho la no laua e awili e hala iuka alaila  wehe  nolaila ko laua ike mua ole  a no ko laua hoihoi loa hoi  no ka mea  ua kakahiaka loa ae la  makau no laua i ka ike ia mai  
 a hiki i ke one maloo  wehewehe ae la laua i ka upena  alaila  ike iho la laua  he keiki kanaka  pane aku la kekahi i kekahi  e  kainoa he ia keia he keiki kanaka ka   nana iho la laua ua keiki nei  e nana ae ana no na maka  a e hanu ana no  a o ka lua i hei pu ai me ua keiki nei ia wa  he ia i kapaia ka inoa he pakanaloa  owili iho la laua i ke keiki a paa i ka lau kawelu a hoi aku la laua me ka nele i ka ia ulaula  no ka mea  ia la no e kapu ai ua unu la no ke akua o olopana o  kane   hoi aku la laua  a hiki i ka hale o luukianui kekahi kaikamahine a olopana  he hanai no ia na kaholoholouka ma  hoole aku la o kaholoholokai ma ia luukia  i aku la  aohe he ia  ua kuu aku nei maua i na kuuna ia  aohe he ia iki  a i ke kuuna pau loa  eia ka mea i loaa mai nei ia maua he keiki kanaka  a o ka ia he pakanaloa  aohe ia ulaula  
 wikiwiki mai la o luukianui e nana i ke keiki  a i ka ike ana  mahalo iho la ia i keia keiki maikai  auhea la ka makua  koho iho la o luukia i ua keiki nei nana  a olelo aku la ia kaholoholouka ma e lawe i ka pakanalaoa i ia no ka lele  a kapu iho la ke kapu o kane ia ia  olelo aku la o luukia ia kaholoholouka ma  e lawe i ua keiki nei na laua e hanai  a o na alaea manu a luukia  a me na haluku o opu kapa a luukia  kia  e noa ia mau mea i mea e hanai ai o kaholoholokai ma ua keiki nei  a kapa iho la no hoi o luukia i ka inoa o ua keiki nei  o lopaikihelewale a lawe aku la o kaholoholouka ma e hanai iuka o opaelolo a hiki i ka nui ana  
 hanai iho la kaholoholouka ma ia leimakani a nui  aole nae he mea i hele mai e nana ia ia  aole no hoi o luukia  a i kekahi wa ino  pae mai la o kumunuiaiweke ma  kuaihelani mai  na kanaka hoe waa o keaniniulaokalani no a pau  ia ike ana o luukia ma i ka maikai o keia poe kanaka  kuko iho la o luukia e kii i kekahi poe i kane nana  nui loa ka mahalo o na kanaka i ka maikai o kela poe kanaka  a i kekahi la  hookikakaha iho la lakou oia hoi  he ano hoikeike i ko lakou kino  ko lakou nani  a me ka ui  a mahope iho olaila  hoao ae la o luukia me moanonuikalehua  
 ma ia hope iho hoi  hoouna aku la o luukianui i kona kaikaina ia luukiaiki e pii iuka o opaelolo  i kekahi mea ana i manao ai  ia kaholoholouka ma  pii aku la o luukiaiki a hiki iuka o opaelolo  a ka hale o kaholoholouka ma  ike aku la oia i keia keiki maikai e noho mai ana  a i kona nana mau ana  olelo iho la ia iloko ona  aohe he maikai o na kanaka o kai  oia hoi o kumunuiaiweke ma  hoihoi mai la ia i kona manao mahalo ia leimakani  a ke komo iho la no ia o ka halaia o ka makemake o keia wahine  aole i hoi o luukiaiki i kai ia la  a ua liuliu loa no ka noho ana  no ka aua ana o ka makemake  
 haohao iho la o luukianui i kona kaikaina i ka hoi ole mai  a manao no ia ua make paha  hoouna aku la ia i kekahi kauwa ana e pii e nana  a i kona pii ana  ua loaa o luukia  e noho ana me kana kane  hoi mai la o luukia iki a hiki i kai  aole no ia i hai aku i kona kaikuaana  no kona manao o kaili auanei oia  i kekahi la hou ae hai ia mai la e hookahakaha hou ana ua poe kanaka maikai la o kumunuiaiweke ma e hoikeike hou ana i ko lakou nani  a me ko lakou mau kahiko  ia wa no  hai aku la o luukiaiki ia luukianui  i aku la   aohe nani o keia poe kanaka  e like me ka u nani i ike ai  a ke manao nei au  aia a hiki i ka la hookahakaha o keia poe kanaka  alaila  kii au i ka u mea i ike ai  oia ka oi ke la o ka nani  
 ma ia hope iho  pii aku la o luukiaiki e hai ia leimakani i kona manao no ka hele i kai  a hiki o luukia io leimakani la  olelo aku la ia i kona manao e iho laua i kai e hoikeike i kona nani imua o kela poe kanaka  no ka mea  aohe kanaka o hawaii a puni i like ka maikai me kela poe wahi o luukianui  i ko laua wa i hoopaapaa ai  a lohe o leimakani i keia olelo a luukia a e mai la no ia e hele i kai e hoike ia ia iho me kela poe  olelo mai no nae o leimakani ia wa i mai la  he uku no paha ka aa mai e hoikeike makou  manao au e hilahila no lakou ke ike mai ia u  no ka mea  o na poe kanaka la  he poe kanaka wale no no kuu makuakane  a hoi aku la no o luukia i kai  a kokoke i ka la e hele mai ai ua poe kanaka la  a i kekahi la mai  pii e aku la o luukia iuka e hai hou i kekahi la ae hoike  i ke ahiahi oia la  kena aku la o leimakani i kona mau kahu ia kaholoholouka ma e hele i ka wahie a nui  a ike o leimakani  ua nui  koi aku la ia i kona mau kahu  e iho i kai o waipio i kahakai  ae aku la no na kahu  iho aku la lakou a hiki i kahakai me na pu a wahie no hoi  olelo aku la o leimakani i na kahu e  eia ko u ia olua  e hele ana au i ka auau kai  e ho a olua i ke ahi mehana no u ke hoi mai au  ina olua e ho a a i pau ka wahie  e kakali no olua i ka a ana o ka nanahu a ina e pio loa ke ahi  aohe wahi huna ahi e koe  alaila  e hoi olua  ua make au  
 iho aku la o leimakani iloko o ke kai  hoomaka iho la no hoi na kahu e ho a i ke ahi  lawe aku la o keaumiki laua me keauka ia leimakani a hiki i lalo o kuaihelani  malaila ae o ka mokupuni o pae  kakali iho la o kaholoholouka ma a pau ka wahie  a lehu ke ahi  a koe uuku  a ohikihiki aku la e loaa ka huna ahi  a maopopo ia laua  ua hoi ole mai ka laua hanai  a o ko laua hoi no ia  ia laua e pii ana i ka pali  pae mai la o leimakani i kahi a lakou i ho a ai i ke ahi  a ike iho la ia aole kona kahu  hulihuli iho la ia i ka hunahuna ahi iloko o ka lehu  a loaa iho la  alaila  hopu aku la ia i ka lau kawelu a ho a ae la  ike mai la ua mau kahu la i ka a ana aku o ke ahi  manao iho la laua ua hoi mai o leimakani  a hoi hou aku la laua a hiki  alaila  hoi pu mai la lakou ua aneane ao  ke kumu o keia auau ana o leimakani i maikai ke nana ia mai  i ka nonono o ka papalina i ka ula i ke kai  hoi aku la lakou a ka hale  moe iho la o leimakani ma kona wahi  a hiki i ke ao  a kakahiaka ae la hiki mai la o luukia mai kai mai  oia no ka la hookahakaha  ike aku la i ka nani  a me ka maikai o leimakani  hoolale aku la o leimakani i kai  i mai la na kahu  i umeke ai ka kekahi  a i ia hoi kekahi  hoole mai la o leimakani me ka olelo mai he poe okoa no ka mea nana e lawe oia mau mea  iho mai la lakou o na kahu a me ka wahine mamua  i mai la o leimakani  e  i mau ka maka imua  mai noho oukou a nana mai i hope nei  ia hele ana o lakou  o ke kui iho la no ia o ka hekili o lapa ae la ka uila hele mai la ka ua koko  ku ke anuenue  ike aku la lakou i ka nui launa ole o na kanaka  e paa ana me na kahili ma kela aoao keia aoao o lakou  na ai puupuu e amo ana i na ipu  ia hele ana o lakou a aneane no hoi e kokoke loa i kahi o ua poe kanaka nei  o ko lakou ike mai la no ia  a o ko lakou pau no ia i ka luu iloko e ke kai i ka hilahila ia leimakani  
 ahiki lakou i kai  i ke maoli mai la o luukia nui  o ke keiki ana i hanai ia e kaholoholo uka ma  a o kona lawe aku la no ia i kane nana  olelo mai la o luukia nui i kona kaikaina  ka  kainoa no he kane e  a he kanaka e ae kau e mahalo nei i ka nani  eia no ka o kuu keiki  nele iho la o luukiaiki i ke kane ole  i ka lilo ana i kona kaikuaana  hapai ae la o luukia nui i ke keiki  a hiki i   ka hanau ana  ike iho la o leimakani he keiki kane  nolaila  kapa aku la ia i ka inoa o lono o ka inoa ia o ke akua ona  a i ka hooholo loa ana oia inoa o lonokaiolohia  hanai iho la o luukia i ke keiki  o ka hoomaka no keia o leimakani e hele hou me luukiaiki  lohe iho la o luukia i ke kalohe o ke kane me ke kaikaina  o kona huhu no ia  a o ke kumu no ia o kona pepehi ana ia lono ka laua keiki opiopio  
 i kekahi hele ana o leimakani  hiki aku la ka lono ia ia  ua make mai la ke keiki a olua ia luukia  ua hahau ia iluna o ka paepae o ka puka o ka hale  alaila  hoi mai la o leimakani e nana pono  a i kona ike ana ua make io  alaila  hu ae la kona aloha i kona makuahine  oli ae la ia penei  
o leimakani hoi au la a hainakolo  
 o hainakolo wahine i ka pali o waipio  
 i walea ai maua me kuu makuahine i ka pala o ka hala  
 i ka hua ulei a maua  
 i loaa ai au ia kaholoholouka laua o kaholoholokai  
 i kuu ia au i ka upena  
 hei he pakanaloa ko u lua  
 lawea au a uka o opaelolo  
 hanai makua ole ia au ilaila  
 ihea wale iho ia ai kuu inoa o lopaikikauwa hele wale mai o luukia  
 
he wahi kauwa hana apiki i kona haku  
 
 e noho ana kekahi haku me kona kauwa  a hiki mai ka manawa ai o kona aina awakea  olelo mai la ua haku la i kona kauwa  e hoomakaukau i kona aina awakea  ma ka lumi aina  hoi aku la ke kauwa e hoomakaukau i ka mea ai  a kau aku la maluna o ka papa aina  i ka manawa nae i makaukau ai ka ai maluna o ka papa aina  hiki mai la kekahi malihini imua o kona haku  a kamailio loihi loa iho la oia me ka malihini  a hala na hora elua  a e kolu paha  kakali loihi iho la ke kauwa i kona haku  a no ka loihi loa o ka haku  pololi loa iho la ke kauwa  me ka olelo iho o ke kauwa   ka  pololi maoli ka hoi  o ke kamailio mai no ka paha auanei ka ia la  a halawai aku ka aina awakea me ka aina ahiahi  e ai malu ia paha auanei kau mea ai e a u   ia manawa kiei malu aku la oia i kona haku  a ike aku la oia  ua nanea loa oia i ke kamailio me ka malihini  
 lalau aku la ke kauwa i ka pahi a me ke o  a ooki iho la i kekahi uha o ka manu koloa  i hoomakaukau ia no ka aina awakea o kona haku  a huna iho la i kahi o ka uha i moku malalo  iluna o ke pa  a o ka uha i koe  hoikeike ae la oia maluna  a holo aku la oia e ai malu ma kahi e  
 a pau kana ai ana  hoi mai la oia e kiai i ka papa aina o kona haku  ia manawa  hoi aku la kona haku e ai i kona aina awakea  a ooki iho la i ka uha i koe i ke kauwa  a pau ia uha ia ia  huli hou ae la oia ma kekahi aoao  me ka manao e loaa ia ia ka uha i koe  i kona ike ana iho la  hookahi wale no uha  oia hoi kela uha i pau ae la ia ia i ka ai  ninau koke ae la oia i kona kauwa   heaha la hoi keia manu   wahi a ke kauwa   he koloa    ehia uha o keia manu   hookahi  wahi a ke kauwa  a pau ka aina o ua haku nei  olelo aku la oia i ke kauwa   e hele kaua i ka holo kaa   ae aku la ke kauwa  a holo aku la laua ma kekahi kio wai nui  ike ae laua i kekahi auna manu koloa  e ku lalani mai ana ma kapa o ka wai  ua pau i ka hiamoe  ua pau na poo i ka pepee iloko o na eheu  a o kahi uha  ua ekekei loa iluna  hookahi wale no wwae e ku ana ma ka honua  ninau ae la ua haku nei i ke kauwa   heaha la kela manu e ku mai nei   hai aku la ke kauwa   he koloa   ia wa no  lele iho la ua haku nei ilalo  me ka uepa ma kona lima  holo aku oia a hahau aku la i ka manu  ala ae la ka manu mai o a o  holo like aku la me na wawae elua  a lele like aku la  ia manawa  huli mai la ka haku la me ka maka huhu  a pane mai la i kona kauwa   ka ha ha  kupanaha maoli kou hoopunipuni ia u  olelo mai nei hoi oe ia u hookahi wale no wawae o ka manu koloa  eia ka hoi elua la   alaila  pane aku la ke kauwa i kona haku me ka olelo lealea loa i koua haku   ka ha ha  kaino hoi i alua wawae i ko holo ana aku nei a hahau iho  e holo ia no hoi paha e oe  a hahau iho i luna o ka papa kaukau au e ai ana  penei no hoi ua puka ae ka lua o ka wawae o ua manu la au e ai ana i ke awakea nei  ike iho la ua haku nei  aole io no ia i hana pela  ina no paha e hana io no oia pela  ua puka io ae no ka lua o ka uha o ua manu la  bipi holo kaao  w  k  
 
  
  
  
 
ka hoku o ka pakipika 
poaha  okatoba 3  1861  
 
 
 
 no ka mea  ua olelo nui ia e na hoa o ka ahahui hoopuka nupepa  ka hoku o ka pakipika  ma na pepa mua i hala aku nei  he nupepa keia no na kanaka maoli  a he kanaka maoli no ka poe nana i kukulu  a ke noho nei he ahahui kanaka maoli  nolaila  
 e maopopo lea auanei ia oukou a pau  he kanaka maoli no ka luna nui o keia nupepa  a ua kohoia mamuli o ka halawai ana a me ka hooholo ana o ka ahahui nui nana i hookumu  nolaila  aole keia he pepa na ka haole  aole hoi i kokuaia e kekahi haole ma ke ano e ae  aka  ma ke ano wale no e pololei ai ka hana ana o ka pepa  
 he kanaha makahiki i hala mai ka hoomaka ana mai o keia lahuikanaka e aoia  a e ike i ka palapala a me na mea naauao o keia noho ana  mamuli o ke ao ana a na misionari amerika  a hiki i keia makahiki  ua kanaka makua na keiki  ua kani moopuna  a nolaila ke kukulu nei a ke hoolaha nei i nupepa no lakou iho  e hoonaauao i ko lakou lahui  ua pau ka noho ana ma lalo o na makua oia na kumu  a ua oo hoi  ua paa ka manao  e hoonaauao aku i na makamaka  aka  ke keakea mai nei na makua  me he mea la e olelo ana  aole oukou i hiki i na makahiki e oo ai  na makou no ia hana  a ma ia ano  ke hoohuli ia nei i kekahi mau keiki  
 nolaila eia ka u ia oukou e na kanaka maoli a pau  mai hawaii a kauai  aia no ia oukou ke ola o keia pepa  ina oukou he makemake e hoike aku i ko oukou ike  naauao  haipule  eia no ka pepa nana e hoike aku  makemake no keia pepa i na manao naauao  ike  akamai  hoomana  haipule  a me na manao e pili ana i ka pono nui a me ka manao like  no na kanaka hawaii keia pepa  nolaila aole makemake iki ia e hookuee i na kanaka hawaii  aka  e noho like malalo o ka moi a me ke kumukanawai a me na kanawai  
 he pepa kanaka maoli keia  a e pono no e paipai aku i na kanaka maoli  i ka hapai i keia pepa  
 
ka hale luina  
 
 o ko makou hoa  o father damon  ke kahunpule o ka halepule luina ma honolulu no na makahiki he nui i kaa ae nei  ua haawi oia ia makou i keia olelo hoakaka no ke kii o ka hale luina i pai ia ma ka aoao mua o keia pepa  
 ua pono paha e hai aku  no na makahiki he umikumamahiku i hala hope ae nei  o mr  damon no ka makua hooikaika  a me ka lokomaikai o na luina o na lahui a pau i hiki ma honolulu nei  aole i ike ia kekahi hapa o kana hana lokomaikai ana i hana ai  ua nui loa ka poe luina ilihune i loaa kahi kokua ma ona la  ua nui loa hoi ka poe mea keiki luina i holo moku ma na wahi a pau o ka honua nei i palapala mai ia ia e ninau ana no ka lakou poe keiki  a nolaila  ua nui kona luhi malaila  ua hoolilo no oia i kona manawa a me kona ikaika a pau ma kana oihana me ka oluolu loa  a e pono ka mahaloia o kana hana  e laa me ka poe a pau loa nana i hooikaika nui ma ka lakou mau oihana  penei ka mooolelo o ke kii ma ka aoao mua  
 o kela wahi kii  ke kii no ia o ka hale hookipa luina ma nu ioka  ua kukuluia he iwakalua makahiki mamua  he 3 000 ka nui o ka poe e noho ana iloko o ua hale nei i na manawa a pau  iloko o na makahiki mua he umikumamawalu  he 56 194 ka nui o na hooholo moku i hookipa ia ma ia wahi  i keia wa e noho nei  ua laha keia hana lokomaikai  oia hoi ke kukulu ana o na hale hookipa luina  a ma na awa kumoku nui a pau ma amerikahui a ma enelani kekahi  ua hoohonua ia keia hana  pela ka mooolelo o ua kii nei  
 eia kekahi mau mea hou aku e pili ana i na hale hookipa luina  ua kukuluia ka hale mua oia ano ma liverpool  enelani  i ka makahiki 1830  a no ka holo pono o ka hana ma ia hale mua  a no ka pomaikai nui i loaa i na luina  ma ke ano kuonoono a me ka haunaele ole  ua hapai koke ia ka hana ma na wahi e ae  o ka ai maikai  na moe maikai  a me ka lokoino ole  oia ke ano mau o na hale oia kaina  ua manao nui na ona moku i ua mau hale nei  no ka mea  ua hoopomaikaiia lakou no ka loaa ana i na luina maikai  o ka hana mau no ia a ka poe manawalea  o ka hookumu ana o kahi hana e hoopomaikai aku ai ia hai  
 o ka hale luina ma honolulu  ua hoomoe ia ka pohaku kihi iloko o augate  1855  na 
ka moi ke alii i hoomoe  ua lilo ma ia hana kokoke i ka  16 000  ua haawi wale ia mai keia puu dala e ka poe lokomaikai o honolulu nei  a na rev  mr  damon no i hooikaika nui ma ia hana  a ma ona la ua hookoia keia mea ku i ka mahaloia  
 
no ka hoku o ka pakipika  
 
 i ka la poaha iho nei  oia ka la 26 o sept  i hala iho nei  oia ka la i puka ai o na nupepa elua  nui ka hoouka kaua ana o ka akau me ka hema ia hoouka kaua ana ia la o ka hoku o ka pakipika  kai lanakila ma ia hoouka ana  o ka nupepa kuokoa kai pio  o ke kumu o ka lanakila ana o ka hoku o ka pakipika ma ia la  o ka lawe nui loa o na haole o honolulu nei hookahi haole  elua  a ekolu  eha  elima  pepa a ka haole hookahi  no ka manao nui o na haole e puka ka nupepa a ka lahui hawaii  nolaila ko lakou lawe nui ana  i mea no hoi kekahi e hiki ai o ko lakou mau manao iwaena o ka lahui hawaii  i holo ai ko lakou makemake  
 a he nui no hoi ka poe e hoino mai i ka hoku o ka pakipika  o ka poe nae i keu aku o ka hoino  oia ka poe nana i lawe mai ka naauao ia kakou  a oia naauao ka kakou e hana nei e like me ke akamai a lakou i ao mai ai  makehewa maoli ka lakou lawe ana mai e haawi mai ia kakou i ka ike a me ke akamai  a oia ike a me ia akamai ka makou i hana iho ai  a e lilo ka ia ike a me ia akamai i mea enemi no lakou  a o keia nupepa o ka hoku o ka pakipika  ua lilo ia i punalua no lakou ma ka nana aku  
 e na kanaka maoli mai hawaii a niihau  e lawe hoi kakou i ka nupepa o ka hoku o ka pakipika  e like me ko honolulu nei poe kanaka a me na haole e lawe nei i keia nupepa o ka hoku o ka pakipika  he pepa maikai keia e hiki pono ai o na manao o kakou  e lawa ai o ka makemake  mai paupauaho oukou ia ia  e hookipa aloha oukou ia ia ma ko oukou mau wahi moe  wahi noho  a e lilo hoi keia nupepa i hoa aloha no kakou  i aikane  i hoahanau ponoi e like me ko kakou nei hanauna ponoi a ko kakou mau makua  i mau hoa aloha  
 no ka mea  ua olelo ia mai keia nupepa he lapuwale  he hoopuka i na hua pelapela  i na pela  ea  he lapuwale no hoi ka palapala hemolele  no ka mea  ua komo no ka hua olelo moekolohe  aihue  hookamakama  aole i holo na palapala a pau i ka pono wale no  i pono nei mea he palapala i ke komo o na hua pono a me na hua hewa  aole paha he pepa ma ka honua nei i holo na hua olelo i ka pono wale no  a me ka maikai wale no  pela ko u manao ana  i na he palapala kekahi ua holo loa i ka maikai  e hai mai no oukou i ike makou  na kekaiomamala  
honolulu  okakopa 1  1861  
 
rula o ka poe maikai  
 
 o ka poe i kahi alii  a me ka poe i noho ma ia kaona i na la mamua  mai haalele oukou i na wahi mea uuku o kahi alii i loaa ia oukou  e malama no  i ka wa i kaapuni ai o ke lii wahine  mea hanohano pauahi  mrs bihopa  a me ka mea hanohano l  kamakaeha  a me na mea hanohano  mr  bihopa  j  kamaki  dominis  d  kalakaua  ma koolau o oahu  ua hele lakou i ka makaikai ma kaliuwaa  a hoi ma ka hale o ke kahuna pule o rev  kuaea  a i ka hele ana  ua halawai lakou me kekahi wahine  ua ano a oo no  i kona ike ana mai i na  lii  ua heluhelu koke mai ia i ka inoa o ua poe alii la  a pau ka heluhelu ana  alaila  hoomaka mai la ke aloha  o keia hana a ua wahine la ua maopopo koke i ua poe alii la  aole no ke kuaaina loa keia wahine  aka  ua noho no ia i ke alo alii  mahalo iho ua mau alii nei i ka hana a ua wahine nei  a aloha aku la a aloha mai  a hoi na  lii me ka olioli no kela wahine e noho ana ma kuaaina  ua ike i na kanawai a rula hoi o kahi alii  
 mamua nae o ka hoomaka ana i ka kuhikuhi ma na rula e ae  e hoomaopopo ae au i keia rula e haki pinepine nei i ka poe kakau manao e waiho mai nei no ka hoku o ka pakipika  hae hawaii  a pela aku  eia ua rula la  i na e hoomaka e kakau i manao no loko oia pepa  aohe kupono o ke kakau ma ke poo o ua kumu manao nei  penei  aloha oe e ka mea  e ka mea i ka mea  ka pua o ka mea  a ka hoku o ka mea i ka mea  a mea ka mea  a pela aku  a e hoopiha ana i hookahi aoao o ke kalana i ka manao mahalo no ka hoku a no ke kuokoa paha  a no ka hae hawaii paha  no keia olelo mahalo i ka pepa  aole i pomaikai kou kumu manao i manao ai e hoopuka  no ka mea  i ka olelo mahalo no a pau loa kekahi aoao o ke kalana  alaila  hoike akula kahi kumu manao  he uuku loa kahi i koe  pau e no i ka olelo mahalo  aohe maopopo o na kumu hoike au i manao ai e hoomalamalama aku i ka lehulehu  
 eia keia olelo nui o ka poe kakau no ka nupepa  aka  maloko no nae o ka hae hawaii ka nui loa o keia hana  penei  
  aloha oe e ka hae hawaii   
 ka pua o ka mea  welo i ke kai o mea  
 a o ka olelo pani oia mau olelo mahalo o ka olelo iho   a nau no ia e lawe aku a ike ka lehulehu   ua maopopo no  i na e puka ka hae e hele ana no ia mao a maanei  e ike ana no kela mea keia mea  i mea aha la ia o ka olelo ana  no kona molowa paha i ke kaikai i kana mau olelo  nolaila  kauoha kela i ka nupepa nana no e lawe  he nui na ano kupono ole ma ka hoike manao ana o kekahi poe ma na nupepa  a he kumu hoike no hoi ia e maopopo ai o ka poe ike  aole i ike ka mea nana i kakau i kela kumu manao i ka rula o ka poe maikai  
 e like me ka hana a na nupepa haole  pela no kakou e hoopili aku ai  aohe make mahalo aku i ka nupepa  a pau hoike ae i ka manao  no ka mea  ua maopopo no ka maikai o ka nupepa i kela mea keia mea  aole i puipui ae hoi ke kino o ka nupepa i ke komo ana aku o kou mau manao mahalo  aka ua hoopau wale nae i kekahi mau lalani i kupono i ka hoopiha aku i na manao  e makemake ana e hoopuka aku i ka lehulehu  i ka olelo mahalo wale no oe e kope ai  a i ka hiki ana mai o kahi e makemake ana e hoopuka i kou manao  uuku loa ka mea e puka  
 he kumu alakai keia i na nupepa a me ka poe makemake hoopuka manao maloko o na nupepa  he rula no hoi e hiki ke hoomaopopo ia a e hoolilo pakahi iho kela mea keia mea  o na olelo a keolanui maloko o ke kuokoa  he oiaio he lea ua huaolelo kapilipili ma ke ano hoohalike  aole nae he hoike i ke ano e pomaikai ai ka lehulehu ma ia kumu manao mahalo wale no  e hoike i na pomaikai  ke ano nui i mea e ike ai ka lehulehu e ka pono o nei mea he nupepa a me ka ole  
 ua kaulana na keiki o lahainaluna i ka wa mamua aku nei no keia mea  a he mea hiki no hoi ke hoomaopopo maoli iho  aole lakou i ao ia ma ia mau rula i ike ole ai  
 eia keia rula  mai ike i keia mau olelo a kaeo iho ka manao o ka poe hele ilaila  he mea maopopo  aole i ka hale kula kahi e ao ia ai ka ike wale no  mawaho ae no kekahi  he kumu alakai kahi ike i ao ia ai iloko o ka hale kula no na hana mawaho nei  i ko wa i hele ai i ke kula  ua ao ia oe  a i ko wa hoi i puka mai ai  ua hooko aku oe i na mea a pau i ao ia mai ai  aole i pau  
 
no ka hoku pakipika  
 
 owau no kekahi i lawe ia nupepa  no kuu manao e ike i na mea hou malaila e naauao ai  i ku like no me ko ka hoku o ka pakipika  a no kuu aloha no hoi kekahi i ka hooikaika okoa o na kumu o kakou e paipai ana e lawe i ka nupepa kuokoa  a e haalele i ka hoku o ka pakipika  aole nae pela ka manao o kekahi poe luna ekalesia  ua lalau no mao  maanei  no ka mea  aole he mea hoolako mai kekahi nupepa  a he mea hoonele kekahi nupepa  auhea la ka nupepa nana i hai mai  ua pau loa na kanaka o kekahi aupuni i ka make i ka hoopuka ana i ka nupepa  eia paha ma na aina haole  e hai mai  no ka mea  he nupepa maikai wale no ma hawaii nei  
 ea  i makemake kakou i ka nupepa no ke aha  eia  no ka ike i na mea hou  a me na mea a pau i pili i ka naauao  a me ka lehulehu  a e maluhia ai ke aupuni  a o ka poe a pau e lawe ana i kela pepa keia pepa  he poe mea naauao ia  
 i kuu ike ana i ka nupepa kuokoa  aia hoi  he kii kamelo  heluhelu iho la au ma kahi a u i manao ai e hoolauna me keia nupepa  a kahaha iho la au i kuu pepa no ke kau ana o keia kii a paa poho wale ia wahi o ka pepa me na huaolelo ole  a manao iho la au  he mea hoopili wale ia i ka nupepa  i kuu huli hou ana ae ma kela aoao  aia hoi he moku ahi nui  alua au mea i manao ai  he poho ka lawe ana  he aha ka waiwai o ke kii  
 mahope iho o ko u manao ana  a pono hou ae la au i keia mau kii  eia nae paha ke kanalua  o ka pau e ana o keia mau kamelo i ke kudala ia ma kalefoni  a nolaila mai ka halewai  nani kuu olioli i ke kamelo e hoonoho ia ia ma kalefoni  a o ka moku ahi hoi i moku mawaena o hawaii nei a kalefoni  i na o ka manao ia o ka mea nana i hoopuka keia nupepa  ua holo loa ka hana o ka nupepa no ka loaa o keia mau kauwa  
 alaila  penei ka mahele ana o ka laua hana  e lawe ka moku ahi i na nupepa mai hawaii nei aku  a kaliponia  alaila pau  a hiki ka nupepa i kaliponi  aia hoi he kamelo e noho ana  alaila  nana no e lawe aku ma ke kuahiwi a hiki i maleka a mao a maanei  nolaila paha keia mau kii ea  aloha oukou  
s  k  kuapuu  
honolulu  oct  2  1861  
 
holo ka hana  
 
 i ka poaha iho nei  oia ka la 26 o sepatemaba  ua puka ae na nupepa hou elua  ka hoku o ka pakipika a o ka nupepa kuokoa  he mea e ka nunuku launa ole o na kanaka iloko o na hale pai o keia mau nupepa  ua manao ia he nui ka poe i hele ma ka hale pai palapala o wini  a he oi nui loa aku hoi ma ka hale pai aupuni  i kahi o ka hoku pakipika  he mahalo nae ka naau i ka puka ana o na pepa elua  aka  ua oi loa aku ka mahalo ia o ka ka haole  no ka mea  ua maa lakou e hoopuka nupepa no lakou  eia no ka mea hou  o ke kukulu ana  a me ka hookahua ana  a me ka lawe maoli ana o na kanaka hawaii i pepa na lakou ponoi i hoopuka  i ike akea ia na manao o ka lahui hawaii  oia iho la no ke kuleana o ko makou lilo ana i ahahui  i hiki ia makou ke hoopoho ole i ka manawa o ko oukou mau puupuu lima  a me ko oukou mau hoailona  a na makou no e hoopuka i na wa pono  
 ina he nupepa maemae kekahi ma hawaii nei i keia mau la  alaila  ua ike no ka paha lakou he mau pepa ino wale no ma hawaii nei mamua  eia mai ka nupepa a na kanaka hawaii e ku ai o ke kaena  ka hoku o ka pakipika no kakou ponoi  
 
ka raiki  
 
 o dr  s  p  ford poka  ka haole nana i hooikaika nui loa e hoike aku ai  he mea hiki no ka hooulu ana o ka raiki ma keia pae aina  aole hoi he mea e ae i hooikaika nui e like me ia  ua hoomakaukau oia he wahi palapala e hoike ana i ke ano o ka mahi ana o ka raiki  e like me ka ike i loaa ia ia ma ka hana maoli ana ma ia oihana  a i keia poaha ae e waiho ia ana ua palapala nei imua o na maka o ka poe heluhelu i na aoao o ka hoku o ka pakipika  
 
make emoole  
 
e ka hoku pakipika e  
 aloha oe  he wahi ukana ka u e hooili aku nei ia oe  a nau ia e lawe aku ma na kihi eha o keia mau mokupuni  mai hawaii a kauai  eia ua wahi ukana la  ua make emoole kekahi wahine  o nakahuelua kona inoa  i ka po o ka la 1 o okatopa nei  
 eia ke kumu o kona make ana  ua loaa ia ia ka mai kauhola ma ke poo iho ka hoomaka ana  a paa mua ka waha  a mahope iho  lolo na lima  a me ke kino a pau  
 i ka wa nae o ka hoomaka ana o keia mai  kahea aku la oia i kana kane  e hele mai e opa ia ia  hele koke mai la kana kane  a lomi ho la ma ka umauma o kana wahine  olelo ae la kona wahine ia ia   mai lomi ikaika loa oe  ua wela kuu opu   ia wa no  kahea aku la kana kane i ko laua ohana e ala mai  e kokua pu ia ia ma ka lomi ana  alaila  haliu iho la ke alo o kana wahine ilalo  kani iho la ke uhu  a o kona make no ia  
 pela i hooko ia ai ka baibala hemolele  iakoba 4 14  heaha ko oukou ola  he mahu no ia i pua iki ae  a nalowale aku  
 e aloha auanei  
w  h  puniwai  
apua  honolulu  oahu  okat  2  1861  
 
 ua pomaikai kakou e na kanaka hawaii a pau  i ka loaa ana ia kakou ka waha kamailo  ka wehe pilikia a me ka makua nanana e hanai mai ia kakou i ka ike a me ka naauao  oia hoi ka nupepa hoku o ka pakipika  
 no keia pomaikai i loaa ia kakou  e hiki no ia kakou ke koi aku  ke noi aku a ke hoopii aku i mea e pau ai kekahi mau pilikia o kanaka e noho nei  a o keia pilikia aole no hoi i nele pakahi i kela mea keia mea ka ike me ka manao iho he mea pono no hoi ke kala ia ae  
 ua maopopo o keia pilikia oia no hoi na auhau o ke aupuni e kau nei iluna o na kanaka  na kalepa  a me na hana o kela ano keia ano  mai ka hookumu ana o ka auhau hookupu dala o keia aupuni a hiki i keia la  ke koi nei no  a ua koi no na makaainana i keia makahiki i hala ae nei e hoopau ia kekahi mau auhau o ke kanaka  ke koi nei no hoi ka poe kalepa a me ka poe hana e hoemiia ka uku o na palapala laikini i mea e loaa ai kahi ola uuku ia lakou  
 ke manao nei au ua pono ke koi ana i ke aupuni  ke hoopau iki ae i kauwahi oia pilikia  ke noho nei kakou me ka ike ole i kahi e loaa mahuahua mai ai ke dala  ke uwe nei na nupepa i ke dala ole o ke aupuni  mai o a o  a ina e manao ke aupuni e mau no na auhau o keia mau manawa  a pela aku no a hiki i keia makahiki ae e hiki mai ana  ke olelo nei au  mahea la e loaa ai i ke kanaka ke dala e hiki ai ke hoolawa aku i kona auhau  
 i ka wa e lawa ole ai ka auhau o ke kanaka  ke kudala koke ia iho la no ia o kona wahi waiwai uuku  a o ka hopena no ia o ka haalele o nei kanaka i kona aina  kona kuleana paa mai na kupuna mai  a ua haalele no ia mamuli o ke ano keeo  a o ka hele loa noia o nei kanaka i kahiki  ina e mau ka hoopaa ana o ke aupuni i ka auhau o na kanaka e like me keia ano  alaila  e maopopo no auanei  aole e koe ana hookahi kanaka oia aina ae  oia aina ae  e mehameha loa ana na kalana a me na ahupuaa o waho i kanaka ole  a o ka pau no ia i ka hoi mai i honolulu nei i ka haha papai  ina aole e holo loa i kahiki  e imi ke aupuni i mea e paa ai kanaka i ka aina nei  aole o ke kudala inoino i kona waiwai i mea e kipaku maoli aku ai no i kanaka  
 e noonoo kakou e kanaka hawaii i keia kau ahaolelo ae o keia aupuni e noi aku  e huli amahi kela kanaka keia ma ke koho ana i na luna kupono e wehe ai i keia pilikia o kakou  e wehe ae i kekahi mau kaumaha o na auhau e pili nei i ke kino  he mau no ia  aka o ka alima la o kela kanaka i ka makahiki he mea kaumaha no ia  
 e noi kakou e wehe ae i kekahi mau auhau o kakou  no ka mea  e like me ko ke aupuni pilikia i ke dala ole  pela no hoi na makaainana e noho nei  ua pilikia no lakou i ke dala ole  e like me ka uuku o ke dala o ke aupuni  pela no hoi e hooemi ia ai ka uku o na luna e noho nei i na hana aupuni ma na wahi a pau o keia pae aina  e like hoi me ko makou pilikia i ke dala ole  pela no oe e ke aupuni e oluolu mai ai ia makou i na makaainana  mai hoopoina mai oe e ke aupuni ia makou  mai kiola loa  no ka mea   i ole makou na iwi o ke kino  aole e ulu ae ka io    
 o kakou o na makaainana ka mea e kokua nei i ke aupuni i kela makahiki a i keia makahiki  a e like hoi me ko makou pilikia i ke dala ole e kokua aku ai i ke aupuni pela no hoi e oluolu ia mai kakou e hooemi iki mai i kau wahi auhau  
 e like me ka pilikia o ke aupuni i ke dala ole pela no e hooemi ia ai ka uku o na luna nui  na kuhina  a me ka poe paahana a pau o ke aupuni  me na hana e pili ana i ke aupuni  iloko o keia hooemi ana e pono no hoi ia kakou i kanaka maoli ke hooemi iho i na wahi mea kanu a kakou  i kahi kulina  papapa  ohia  kakipi  akaakai  e like me ka emi ana o na mea a pau  pela no e pono ai ke hoohalikelike ia  alaila e hooemi no auanei na kalepa i ka lakou mea kuai  a me ka poe paahana  a iloko o ka emi like o na mea a pau  he maopopo lea  me he mea la ke mau nei no ke aupuni me ka wa dala  aole kaniuhu kela kanaka keia kanaka no kona pono iho  alaila  ke mau la no na hana a pau mehe mea la e like me ka mamua  me ka wa eiai na niho  eiai hoi ke dala  holo pono kela hana keia hana me ka emi nae  
 a na kanaka a pau  a i loaa ke keneta hookahi i ke alanui a me na 1 10 kime a 1 8 kime i keia mau la aku  mai haalele  no ka mea  e hoouluulu no i na wahi keneta i loaa i ka lima  a he mea maopopo no hoi e hiki mai ana ka manawa e pau ai ka hoowahawaha ana o na kanaka i keia mau dala liilii i hoolei wale ia i na la i hala ae nei  
 mai noho palaka kakou i ke koi ana  a hoomaopopo i mea e pau ai ko kakou pilikia  kakau mai no i ka na makaainana pepa i ka hoku o ka pakipika  
j  b  keahiakawelo  
kauluwela  honolulu  sep  30  1861  
 
kue ia la hoku o ka pakipika  
 
e ka hoku o ka pakipika e  
 aloha oe  ua loaa mai ia u kekahi palapala mai a j  s  l  mai  o ka la 27 o sepatemaba nei  a eia na olelo o ia palapala  
  ia j  l  nailiili e  aloha kaua  ua lawe mai au i na kope o ka hoku o ka pakipika  ua nui ka poe makemake e lawe ia ia  aka  eia ka hewa  o ke keakeaia e na kumu a kakou  na misionari  pela ko lakou manao  ina he hoahanau hoahanau ekalesia  e lawe i ua nupepa la  e hookaawale ia ia  kipaku mawaho o ka ekalesia  nolaila ke kanalua o na makamaka o kaua  aka  o ka manao  aole pau ka makemake i ka nupepa hou  oia ko u manao  nolaila  aole i loaa ia u na inoa e lawe i ka hoku o ka pakipika  oia ko u manao   
 pela io no paha  ua keakea io no na misionari i keia nupepa  heaha ke kumu pono no keia keakea ana i ua nupepa nei  aole maopopo  aka  ke olelo nei ua mau misionari hoole pope nei  o ka pono ole o kela nupepa  o ka pono ole o ka poe nana e hoopuka ia ia  o ka pelapela o na olelo maloko  o ka naaupo o ka poe nana i kakau na manao iloko o ka nupepa  ea  pela io no paha  aka  alia paha ua mau misionari nei e olelo pela  alia no hoi e keakea  no ka mea  akahi no a hoomaka na kanaka hawaii e hoopuka i nupepa kupono ia lakou iho  mai ka hiki ana mai o na misionari a hiki i keia wa  no na misionari wale no na nupepa hoolaha ike  a ua piha no ia mau pepa i na olelo misionari  a me kahi mau manao o kanaka  aole anei pela ke ano o keia nupepa  o ka hoku o ka pakipika  he hoowahawaha anei keia nupepa i na olelo kristiano a na misionari ke hookomoia ma keia nupepa  aole  he olioli loa keia nupepa i olelo hoopomaikai  a me na olelo hoonaauao e pili ana i ka lehulehu  nolaila ea  alia paha e wikiwiki i ke kue a me ke keakea ana  e pono no paha e nana i kona ano a me kana hana ma keia hope  a ina he pono ole ia  a he pelapela paha  alaila  pono no ke keakea ia pela  aka  o ka hoomaka ana keia o ka pepa  puka e mai no ka manao keakea  owau no kekahi mea keakea  ina e ike io ana au ma keia hope i ka pono ole o keia nupepa  alaila  e hoowahawaha no au  aka  ano no  akahi oia a hoea mai  e pono no ke nana a maopopo  ina he ino a he maikai paha  ea  e akahele paha o pau loa auanei na hoahanau i ke kipakuia mawaho o ka ekalesia  ke makemake lakou e lawe i ka hoku o ka pakipika  owau  ua lawe au i ka hoku loa  ka hae hawaii  ka hoku o ka pakipika  a me ka nupepa kuokoa  aha a u nupepa e lawe nei  aole nae like na olelo hoonaauao iloko o kela mau nupepa  nolaila  heaha ka hewa ke lawe kela mea keia mea e like me kona makemake iho  i mea e hoonaauao ai ia ia  a heaha ke keakea ana a me ka papa ana pela  ke pii mai nei ka naauao iwaena o keia lahui  a ke makemake nei i na pepa hoolaha ike  nolaila  aole pono ke pani koke i ka puka i mea e poeleele mau ai  e hoohamama  a ike pono ia na mea a pau o ka maamaama  alaila  ina no he ino  e pani ae  a ina he maikai e hoolaha mau aku  ke lohe ia mai nei ke keakea ana o ua poe la iloko o keia kulanakauhale  a ma na wahi kuaaina  e  alia e wikiwiki i ke pani ana  e nana i kona hua a me kana mau hana  aia a maopopo kana hana ino ana  alaila e kue ai  he manao okoa paha ia  pela io paha  e nana mahope  jno  l  nailiili  
honolulu  sept  30  1861  
 
e ka hoku o ka pakipika  aloha oe  
 e ka opua hiki kakahiaka i ka puka ana a ka la i kumukahi  a me ka welo ana ku a ka la i ka mole aku o nihoa  i hoa olelo oe no u i na kai ewalu a me na makani kauaheahe o ka aina nei  he wahi puolo lauae mokihana ka kou makamaka e hooili aku nei ia oe  a nau no ia e lawe haaheo aku ma na kihi eha o keia pae aina  a na na keikikane maka palupalu nohenohea ia e kilohi iho i ka wai olu o wai kapuna  imua o oukou me ka mahalo  eia ka manao i kupu ae a ke ninini aku nei  imua o oukou ka poe opu akamai  noonoo  noiau ma na hana o ke ake akamai  he nui na makahiki i kaa hope ae  aole kakou i hooko i ka hana a na makua o kakou  i hooili mai ai  i haawi mai ai  a i kuhikuhi mai ai  me kela me keia e hana ai  a iloko 
o keia mau malama i kaa hope ae nei  ke hoopuka mai nei ka poe ake akamai noonoo  noiau  i keia hana i ka hana ole ia i na makahiki i kaa hope  ke mahalo aku nei wau i ka hana a ka ahahui nupepa o ka hoku pakipika  e hoopokole ko u manao malaila  ua nui ka poe e paipai ana i ka hele akahi o ka naauao  eia ka lua o ko u manao  ua lohe wale mai nei wau  ke kukulu nei kekahi poe keiki kane kupa kamaaina o ka aina hanau  i aha hui puali koa  a ke hoomau nei lakou i ka halawai ana  ma ka hale kula kaumakapili  a no laila ke mahalo aku nei wau i ka hana a na keiki  aole owau wale ke mahalo i keia hana a keia poe keiki  o kakou paha a pau  ke oiaio maoli ka hana a keia poe keiki  e like me na kaikuaana  i hana ae nae i ka lakou hana  a ua ko io  ke hele nei kona kino mai hawaii a kauai  a pela io oukou e hoomau ai i ka oukou mea i manao ai e hana  a e hapai i ka hanohano o ke aupuni a e paa  ina wawae o ka noho alii o ko kakou  moi  a me ka maluhia o ke aupuni  he mea maikai io keia a oukou e hapai nei  ke kaa mai nei ia hai ka malama i ka noho alii o ke aupuni o kakou  a o kakou o ka poe ponoi o ke aupuni  ke waiho wale aku nei kakou  e hapai like kakou i ka maluhia  a me ka noho ana  ku malalo o na kumu kanawai  o ko kakou pae aina nei  a me ka lawe ana mai o kakou i ka hanohano  i lipine no na papale kauaheahe o kakou  ke pane aku nei wau  aole paha e holo keia hana nui  ke ae ole mai ka mea nana ka oihana  
 auhea oukou a pau loa  e ala mai oukou e hapai pu a keia hana  a na keiki e hookumu nei  mai nana maka mai oukou e ka poe ake akamai  noonoo noiau  ma keia mau hana  a me na mea e ae  
 owau no ko oukou hoa aloha  
e  j  h  kaauwaepaa  
 
ka hoku o ka pakipika  aloha oe  
 o ka haupa o ka manao  me ke kukia i ka po a ao wale no  nolaila  ke kauoha  ku nei au ia oe e lele haolahalaha  ku ae ma waena o keia mau mokupuni mai hawaii a hala loa  ku i niihau  a na moku panina  aohe lua i ka noio aukai lahalaha maikai ke lele mai  aloha no  
 e na hoa o ka naauao  i piha i ka ike oi kelakela  e ia ka mea a ka manao i kukia i  i hiaai o ka po  i kaii koi a  i haakai ai  me he mea  la a ia ilaila ka makamaka me ka manao  oia hoi ka nupepa nui  elike me ko ka polinesia  o keia pepa i kapa ia kona inoa o ka hoku o ka pakipika  o keia pepa nae na na kanaka hawaii no i kukulu mamuli o ka ike i loaa ia lakou me ke manao e laha nui keia pepa i waena o kakou  a nana e hoomalamalama ia kakou me ka hoomahuahua mai i ka ike  a e hoolawa ana i kahi ike ole ia  e na kanaka puni ike  na keiki papa o hawaii o keawe  a me o u hoa o maui o kama e haliu mai ke alo e na uhaiaholo o ka naauao  hoa holoholo pali o wailua  mai ka ua apuakea i ka moana  ke nihi ae la ma ke alo o alau  ka ua kupuni kapa o ko laila keiki  o u hoa hee pue wai o waiohonu  he wai na ke kohola i lawe mai  makani hoohuli i ka lau o ka amau  e huli mai e na hoa  eia ka mea a ka manao i iiniai  e lawe aku  e hookipa  e hoohale  e haoipo  me ka hanai mai ia ia i ka ai  mai hoauepuu  a hoopauha a kau ae na maka i luna  aole pela e na hoa  e lawe no me ke kanalua ole  e o u hoa o ka nahele paoa i ke ala o kahala  o kanahele aala o kanehaikana  mai na pali pahee o koolau i ka ua  o kanahele anu o opuola  mai kahale paia ala i kahala  aala ka uka o piiholo i kapaia mai e ka makani moae  ua hoa no hoi mai ka ua ulalena o lilikai ke hai a mu mai la iluna o ke kukui  ka palahea a ka ua ula i ke pili  pili a i ka uka koa o haiku  e ku mai oukou i luna e na hoa me ka haoia mai i ka hoku pakipika  no ka mea  eia na pepa elua ke puka nei  a ke hele aku nei i mua o oukou  a na oukou ia e hoomaopopo iho me ka ninau  owai la ka mea a ka manao i hiaa i  i kukia i  i moe ole ai o ka po  eia ka haina o ka hoku o ka pakipika  o ka mea a ka manao i kaiikaiai a e ko ana no ia  no ka mea  aole i paupauaho ka poe nana e kukulu nei i ke kahua o keia nupepa me ka mano no e hoouna ku ia ia i mua o oukou  a o ka nupepa hoi no na ke kahua i kukulu mua ia e ia o hoku pakipika  a o nupepa kuokoa  he ukali ia  
 ma ka nana ana i ke ano o keia nupepa kuokoa  ua ike ia kona ano maoli  ninau mai paha oukou  heaha kana ano maoli  eia  he ano ku i ke keakea  o kana ano maoli ia  nolaila  ua hoomaopopo au me ka noonoo nui i ke ano o keia mau pepa a elua  a aole no hoi e lilo ana ka nupepa kuokoa i hooilina no ka makemake o ka poe puni mea hou  a puni mele  kaao  kanikau o kela ano  keia ana  aole loa  ao ka haoilina maikai o ke aloha a me ka manao ea  o hoku pakipika  oia wale no ka mea hiki ke hoounauna me ke kani uhu ole  a paupau aho ole me ka lawa pono o kona mau kukuna i ka ukana au e makemake ai e hooili  no ka mea ke ike nei au i kona mau aoao a pau  ua piha a makolukolu i ka momona o ka meli  aole pela o nupepa kuokoa  ua nana ko au ia ia  aohe lawa iki o ko u makewai  no ke piha a kikoola i na mea waiwai ole  oia hoi kamelo  a  me mokuahi  
 nolaila  e na makamaka a pau o ka hoku pakipika  e pono oukou e haawai mai ia ia i na mea maikai a pau  na nuhou  na olelo ao  na olelo paipai i pili i na mea mahiai  a i pili ma na olelo oke ola  a e haawi pu mai hoi i na dala no kona ola  no ka mea  o ke kahu o keia nupepa  he kahu kupo  pololei  a hana no ma ka oiaio  mai kanalua  a kuihe  a hopohopo  a hoopili mea ai wale me he keiki makua ole la  e lawe no ia ia a hookipa ma ko oukou homa  i hoa haina i mau mea ipo na kanahele  
 e aloha i ke kahu o ka hoku pakipika  a me na lala hui oia ahahui hoopuka nupepa o ka hoku pakipika  owau no  
j  w  p  kahaekirikiano  
moanalua  oketopa 2  1861  
 
 i loko o keia pule i hala ae nei  aole i ku mai kekahi moku me ka eke leta  nolaila  aole no he nu hou mai na aina e mai  eia kekahi  no ka pilikia o ka mea nana ka hooponopono ana o keia pepa  i ka hoopololei ana i na inoa a na luna i hooili mai  aohe hiki ia ia ke hoonani i keia pepa e like me kona makemake  aia a hooponoponoia  alaila e hiki ai  
 
 ma ka halawai a ka  aha hui hoopuka nupepa kuikawa o honolulu  o ka hora 7 ahiahi o sepetemaba la 30  nolaila  ua hanaia kekahi olelo hooholo penei  
  ke mahalo aku nei keia aha hui ina haole a me na kanaka maoli mai ka poe kiekie a i na makaainana  no ko lakou kokua ana mai i ka aha hui ma ka lawe mau ana i ka  hoku o ka pakipika   
 
  
  
  
 
koa pualu  
 
 ke hoomaka nei na kanaka maoli o honolulu  e hoohui kekahi  ahahui koa pualu  ma keia kulanakauhale  i mea e mau ai ka noho maluhia o keia aupuni a me ka noho alii ana o kamehameha iv  
 aole wale ma ke ano noho maluhia ana  aka  he kokua manawalea  i hooulu ia e ka naau aloha i ko kakou alii aloha nui ia  ua loaa he 40 poe i hoohui iho ia lakou i poe koa pualu noho malalo o ka maluia o na kanawai o kamehameha iv  a me ka pomaikai o ka lehulehu mai o a o  
 e ka poe kalepa  ka poe mahiai  a me ka poe manao maluhia a pau e kokua mai i lawa ka manao alii i hooulu pakahi ia me ka manawalea o ka pono o ka lehulehu a me ka nani o ko kakou moi  
d  keaopolohiwa    w  k   
 
ka malamalama i waihoia malalo o ke poi  
 
 ke haohao nei paha o u mau pilikana makamaka hawaii i ke ano oia mea   ka malamalama i waihoia malalo o ke poi   ae he oiaio no  ua hiki mua mai io kakou nei ka malamalama a me na kumu a kakou i lawe mai ai  mai na aina naauao mai  a oia malamalama ka kakou e malama nei a hiki i keia la  a ua aoia no hoi kakou i ka olelo a ke akua a me ka naauao  e ua mau kumu la a kakou  a ua loaa ia kakou ia mea  
 ua naauao kakou ma na mea a lakou i ao mai ai  ua ike kekahi poe i ke kapili hale  kamana  kuihao  hana moku  hooholo moku  a pela aku  ua aoia kanaka i ka naauao  a ua hoonohoia kahi poe i lunakanawai  lunaauhau  kahukula  loio  a pela aku  a ua loaa ia lakou kekahi oihana o ke aupuni  a ke noho nei lakou ma ia oihana a hiki i keia la  
 a nolaila  ua mahaloia na kumu a kakou maia mea  no ko lakou lawe ana mai i ka malamalama io kakou nei  no ka mea  he lahui pouli ko kakou i ka wa kahiko  e noho mau ana kakou iloko o na manao kohu ole he nui wale  
 ina paha aole lakou e hiki mai ina aole e pau ana ko kakou naaupo  a hiki wale i keia wa  a nolaila  ua hala ia manawa aole kakou i ike aku o na makua no o kakou kai ike ia manawa  he lohe wale mai ko kakou  aka  ke noho nei no kekahi poe oia manawa  o lakou no paha ka ike  na lakou no e hoomaopopo lea aku  e kamailio no kakou ma na mea o keia wa  
 o ka hiku keia o na makahiki i noho ai ko kakou moi ma ka  noho alii o ke aupuni hawaii nei   heaha na mea ano nui i kona wa i noho aupuni ai  eia no  ua hoomaka iho nei kekahi poe e kukulu i ahahui mahiai no lakou i keia wa  a ke hana nei no lakou i ka mea a ko lakou manao i koi ai  e ko ana no  eia hoi keia  ke hoomaka nei hoi kekahi poe e kukulu i  ahahui hoolaha nupepa ku i ka wa   a ke hoomau nei lakou i ka lakou hana i manao ai  a ua ko no  a ke hoolahaia nei ka lakou mea i manao ai  eia hoi  ke olelo nei ua mau kumu nei a kakou  aole e pono i ka lahui hawaii ke hoolaha i ka nupepa  pehea keia  pono anei  i ko u manao  aole he pono  no ka mea  ke makemake la ua mau kumu la e  huna hou i ke kukui malalo o ke poi   pehea la  kainoa i ao mai lakou i ka naauao e nui aku  a o ka makemake no hoi ia o ka lahui hawaii e mahuahua hou aku kahi ike  nolaila ke kumu i manao ai ka lahui hawaii e kukulu i ahahui hoolaha nupepa  
 nolaila  ke popoi mai nei ua mau kumu la a kakou i ka poe a lakou i ao mai ai a naauao  ke makemake la e huna hou i ka malamalama a lakou i lawe mai ai i hawaii nei  kupanaha no  
 kainoa o ko lakou mea ia e mahalo nui loa ia i  o ka hooia mai i ka poe a lakou i ao mai ai  e hiki ia lakou ke ao aku i ka mea a lakou i ao mai ai  ma na wahi pouli o ka honua e like me fatuhiva ma  kainoa pela  aole ka  nolaila  ua lohe wale ia ka manao o na kumu a kakou  ma kahi a lakou i hele aku ai  e olelo ana i na hoahanau   e haalele i ka hoku o ka pakipika  aole pono ke lawe ina e lawe kekahi hoahanau i ka hoku o ka pakipika  me ka lawe ole i ka nupepa a wini  alaila  e kapaeia oia mawaho o ka ekalesia  ina he kumu kula  e hoopauia kona noho kumukula ana ke kokua oia mamuli o ka hoku pakipika  auhea ka mea pololei mawaena o keia  auhea hoi ke kanawai no ia mea  
 nolaila  e makemake io ana no kekahi poe e huna hou i ka malamalama malalo o ke poi  
l  p  kaleilehua  
maunakilohana  keoneula  sep  30  1861  
 
olelo paipai  
 
 e na makamaka huina hawaii  i hanauia iloko o ka lahui hawaii nei  e na kupuna hookahi  a kino hawaii  a ili hawaii  a olelo hawaii  a helehelena hawaii  a keiki papa hawaii  a kupa hawaii  a ano hawaii  na  lii  na makaainana  na makua  na keiki  na ohana  ka poe kiekie me ka poe haahaa  
 eia mai ka hoku o ka pakipika ke hele aku la imua o oukou  e lawe nui oukou ia ia  no ka mea  he pepa kupono loa keia ia kakou hanauna hawaii  he keiki makahiapo mua keia nupepa ma kakou kanaka hawaii  i loaa mai iloko o kahi ike uuka o kekahi poe kanaka hawaii ma honolulu nei  a i kona hanau ana mai he maka kanaka hawaii  he poe kanaka hawaii  he kino kanaka hawaii  he wawae kanaka hawaii                  aka  iloko o ka wa i hanau ai ua wahi keiki hawaii nei  a lohe ia kona hanau  ku mai kekahi poe e keakea  e papa ana aole e lawe i keia keiki hawaii  me ka manao e uumi a make loa  hilahila ole keia poe e ake nei e uumi i ka kakou keiki makahiapo hawaii hanau kahi  i hoohau ia iloko o ko kakou aupuni i na malama i kaa hope ae nae  nolaila ea  mai nana nui oukou i na olelo keakea iwaena o oukou  e like me na ilio hihiu hae iwaena o na hipa  
 mai hoopili me ai wale aku oukou mamuli o na olelo hoomakaukau a ka poe nana e keakea nei i ko kakou hoku o ka pakipika  no ka makau i ka inoa hoahanau paha  luna paha  puuku paha  o ko kakou makemake ana e lawe i ka hoku o ka pakipika  ka mea i loaa no loko mai o ko kakou aupuni hawaii iho  aole ia he kumu kupono e kapaeia kakou mawaho o ka ekalesia  ina pela ka manao o ka poe nana e keakea nei  aohe poe e ae nana e keakea nei i ka pono o ke aupuni hawaii  a me kona lahui  o keia poe wale no  
 ua lohe ia mai ko lakou olelo keakea iwaena o na hoahanau ma koolau a puni  a ua hooili aku paha i na palapala lima ma kela mokupuni  keia mokupuni e like me na olelo keakea mua ma koolau  ma ia mau olelo keakea mua i na hoahanau hawaii  aole e lawe i ko kakou hoku o ka pakipika  maopopo loa ko lakou aloha ole ia kakou  pela io no  ma ka nana ana  ku  a me ka imi ana ma ka noonoo i ka hailoaa oiaio o no olelo keakea  ua like loa  
 nolaila e na makamaka mai hawaii a niihau  e ala mai oukou e lawe like i ka kakou keiki hiwahiwa i hanauia e kakou iho kanaka hawaii  oia hoi o ka hoku o ka pakipika  ke ake nui mai nei ka hanauna haole e keehi i ko kakou mau poo a lilo i mea ole  a e hoopio loa no i ko kakou noho ana malalo o lakou  a o ka lakou mau hana ka mea i ake nui ia e lakou e lanakila  aole o ka kakou  nolaila  mai kanalua  mai hookumana  mai makau no na olelo apuka  nolu  uhiuhi i ka pono o kakou kanaka hawaii  e lawe nui i ko kakou hoku o ka pakipika  
 ina kakou e lawe nui i keia pepa mai hawaii a hiki i kauai  loaa he inoa hanohano ia kakou  aole mae ia kakou wale no  i ko kakou wahi aupuni kekahi  no ka mea o ke aupuni ka mana oi maluna o kakou  i ko u manao  ina e hele keia pepa a inu i ka wai o na pua lehua kau i ka wekiu  olioli loa na aupuni naauao i keia hana maikai i loaa iloko o ka opu o ka aupuni hawaii  oia o ka imi ana i nupepa ku ia kakou  
 ua ike kakou i kekahi nupepa e kau ana ke kamelo ma ka aoao mua  o kana hana e keakea ana ia pepa i ka pono o keia  no ka mea  o ka poe lala na o ka ahahui hoku pakipika i kue mai  na lakou ka manao e kukulu i kela pepa  aole nae na lakou wale no  he hapa kanaka hawaii  a he hapa haole ka nui  pela ka mea i ike ia  me he mea la  ua ike pau loa na kanaka hawaii ma ka olelo beritania o ke pai ana iho pela  aloha me ka mahalo  na u m  k   
honolulu  sept  30  1861  
 
ka hanohano o ka hoku pakipika  
 
 aloha pua komela kaua  ma ka la 26 iho nei  hora ehiku o ke kakahiaka poaha  i ka wehe ana ae o ke alaula  ua hoea mai ka hoku o ka pakipika  mai ka hale pai mai o holo kahana  me kona nani kamahao  me ka nani hiehie  me ke ano kapukapu  kukilakila  me he kanaka koa la  ka hele a paihi  kalali waiokila  
 nolaila  eia ka mea hou a u i ike ai  he auna manu ka u i ike aku  mai ka hikina mai  he poe manu nunu e lele kauaheahe ana ma ke kulanakauhale hanohano o honolulu nei  me na ope lau oliwa ma ko lakou mau maiuu  e lele ana na poe manu nunu nei  ma na ipuka hale o na keiki a ke aloha  nolaila  eia ka mea hai aku i na makamaka a ke aloha  e noho ana  mai ka hikina a komohana  mai ka akau a hema  
 e noho ana au ma kuu hale moe  lele mai ana kekahi manu nunu me ke ope lau oliwa  a ku ma ka puka o kuu hale  alaila ninau aku la au ia manu nunu  he manu  heaha ka huaolelo  heaha ka manao  heaha ka nu hou  i hiki mai ai oe io u nei  alaila  pane mai la ua manu nei ia u  he nu hou  heaha ka nu hou  eia  o ka hoku o ka pakipika  heaha ka hana a keia hoku pakipika  alaila  wehewehe mai la kela ia u  o ka hoku pakipika he nupepa no kanaka hawaii  a kahi no a kukulu ia keia nupepa  no keia lahuikanaka iliulaula  aole he nupepa ko oukou mamua  mai ka hiki ana mai o na kumu a oukou  a hiki i keia wa  kanaha makahiki a keu  aole he wahi nupepa no keia lahui  akahi no a kukulu ia ka hoku pakipika  i nupepa no kanaka  iloko o keia makahiki 1861  
 no na kumu a kakou na kumu hawaii  lama hawaii  ka nonanona  ka elele hawaii  ka hae hawai  a me ka hoku loa  
 nolaila  eia ka wa e loaa ai ko kakou nupepa hou  e hoonaauao ai i keia lahui  o ka wa e noho alii opiopio ana o kamehameha iv   a me ka hanau ana o ka haku hawaii  kana hiapo mua  oia hoi keia a u e hai aku nei ia oukou  e loaa auanei ka hoku pakipika ia kakou  i nupepa hoonaauao no kakou  o keia pepa e lawe kakou  i makahiapo na keia lahui  i keiki hanai  a hookama  a hoopunahele  a malama  a hiipoi  a mililani  e hanai i ka ai  me ka ia  e hoaahu i ke kapa e hoomoe ma kahi maikai loa  e malama kakou i keia hoku pakipika i mea nana e lawe i ka manao hoonaauao  no keia lahuikanaka maoli  no ka mea he opiopio na haku o ka aina  a he opiopio ka hoku pakipika  o kanaka hawaii  
 ina e kukulu paa ia keia hoku pakipika  alaila  e kaulana auanei ka lahui hawaii  no ka imi noonoo ana i nupepa no keia lahui hawaii  wehewehe mai la o manu nunu  i keia mau mea a pau  
 alaila  o ko u i aku la no ia  ia manu nunu  e kakau i ko u inoa ma ka hoku pakipika o kanaka hawaii  olioli au me kuu hauoli nui  me kuu makemake pau ole ia hoku pakipika  me kuu mahalo nui  me kuu olelo iho ia manu nunu  e hipa hipa hulo  ka nupepa o kanaka hawaii  
 ninau aku la au ia manu nunu pehea ka hoi ka nupepa kuokoa o h  wini  hai mai la kela ia u  he pepa no hoi paha ia no lakou  o na haole no ke kaulana i ko lakou pepa kuokoa  o lakou no ka heke maluna o pepa kuokoa  aole kanaka maoli  i aku la au  pela  ae mai la kela  ae  ka  o na haole na mea nupepa pinepine aole a kakou  nolaila  ea  e kauoha aku au i o u poe makamaka aloha oloko o na hale imi naauao o hawaii nei  a me na hoa  uhai a holo o ka naauao  e kauoha aku au io u poe makua  kaikaina  kaikuaana  kaikuahine  makuahine  na mea no a pau  i noho ia e ke aloha  
 e loaa auanei ke kaulana a me ka naauao o keia lahui hawaii  no ka hoopuka ana i nupepa  e hoonaauao ai i keia lahuikanaka  e kaulana ai ka noho ana o ka poe noonoo o keia aupuni  e kaulana ai ka noho moi ana o ko kakou alii  no keia hana naauao  a kona lahui i imi ai  
 e hooili ia mai na manao hoonaauao o keia lahui  a me na manao hoopomaikai no keia aupuni  a me ka malu o ka moi me ka pono lanakila  o na mea a pau  ka pono hoola i ka lehulehu me ka pono hoowahawaha  
 nolaila  ke kauleo aku nei au  ia oukou  e na lahui hawaii  e lawe i ko kakou nupepa  hou o ka hoku pakipika  ka pua i mohala mai i ke kakahiaka poaha  a huelo loa aku kona mohala ana i ka noe ahihi ana  owau no me ke aloha i ka hoku pakipika  
j  h  
pauoa  honolulu  okatoba 2  1861  
 
no ka hoku o ka pakipika  
 
 aloha oe  owau o ka mea nona ka inoa malalo iho nei  he kanaka kupa no  no keia aupuni  ua noho malihini nae ma ka lai o kailua i kahi e kokoke ana i ke one o kamakahonu  penei ko u manao nui no keia pepa  ua ike au i kou ano a me kou kii  a ua maopopo ia u a ua loaa pu mai hoi ia u ke kii o ka nupepa kuokoa  a ua mahalo no hoi au ia ia  eia nae ka mea kahaha loa a ko u naau  o ke kue ana mai o na kumu a kakou ia oe  oiai na ke kanaka maoli oe i kukulu  kainoa o ka malamalama o ke kukui no ka hale a puni  eia ka  noloko o ka pakeke hookahi wale no  kainoa aia a ike mai lakou  ua hewa kekahi puu o kou kino  alaila  e ao mai no hoi lakou i kahi ino o kou kino  me ka pane iki iho i kou mau kahu nana oe e kukulu la  eia kahi hewa o ka hanai a oukou  a na oukou la hoi ia e hoopau ae i kahi hewa o ka hanai a oukou  aole ka pela  o ka huai puka nui ae no ka hoi ka lakou i na hale halawai  aohe o u makemake e keakea aku i ka hana a me ka hoopuka ana o kela haole kalepa o wini  i ka nupepa kuokoa  aole pela ko u manao  
 ua makemake loa no au i ka puka ana mai o na pepa a elua  oiai hoi  ua loaa kahi naauao ia kakou mai loko mai o na kumu a kakou  a heaha hoi auanei ka hewa o ke kukulu ana o kanaka maoli i keia pepa  kainoa e like hoi me ka naauao i loaa mai i kanaka maoli  pela no hoi e puka ai keia pepa  me ke keakea ole ia mai hoi  
 eia ko u manao maoli  o na kumu o na aoao hoomana a pau  e pono lakou e ku i ka wa  mai hoohuli i na hoahanau o kona aoao hoomana ma ka pepa hookahi  i mea e aha ai  
 eia kona haina  i mea e ike mai ai na aupuni nui o ka honua nei  i kahi akamai o kanaka hawaii  a oukou i ao mai ai  eia ka olelo hope  e pono i kela  a i keia o na aoao hoomana a pau  ke lawe i kela  a i keia pepa a lakou i makemake ai  me ke keakea ole o na kumu  e  w  kaaua  
honolulu  sept 31  1861  
 
 he manao lana a hauoli   
 
 e ka hoku o ka pakipika  aloha aulii mikolelehua pu kaua  
 no ka lana hauoli o ka manao no ka ike ana iho i kou kino puipui  a punepunepu no hoi  oiai ua like me ka nupepa haole  ua alawa iho au ma kou mau aoao  ua piha pono i na mea momona o ka naauao  a me na kuili manao o ka poe ike e me ka poe noiau e kau ana ma kou nui kino  a me na mea ano hou o na aina e mai  ke kaua  ka mea a kakou i ike ole aku ai i ko laila mau hana nui  e mumuhu  a e wawa ia mai nei  a no ia ike ana  olioli maoli no hoi ka luna manao no na manao maikai o keahiakawelo a me kalaiolele  a me puni nupepa  a me na manao e ae he nui wale  e hoekepue ana ma ka nui o kou kino  e lalai ana  
 e na hoa uhai a holo o keia nupepa  ka malamala o kakou e  ke akamai o kakou la i ao ia mai ai e na kumu a kakou e noho ana ma na mokupuni o hawaii nei  a ke hoopio nei i ko kakou nupepa me ka papa aku i na ekalesia  aole make lawe i ka hoku o ka pakipika  ea  o ka pono anei ia  o ka hoopio i ke akamai o ka lahui hawaii a lakou i ao mai ai  a ke hoopuka nei lakou ia mea i ao ia  o aha ia la ke puka ka nupepa mikanele ole ma ke aupuni hawaii nei  he kuke hoi ia  ke kuene ole hoi ka hewa  me ke aloha kanaenae i ka hoku o ka pakipika  j  d  a  kaua koiawe  
kaumakapili  honolulu  sepat  30  1861  
 
he inoa no kamehameha i  
 
ka hoku o ka pakipika aloha oe  
 ina he mea oluolu i kou luna manao e hookomo iho i keia wahi mele kahiko maloko o kou kino puipui  i like ole ai me na wahi e aa huna manao  eia ua wahi mele la malalo iho  he inoa no kamehameha i  i haku ia e mohoole  he kanaka haku mele no waimea hawaii  penei  
lele poahi puna i ke  kua wahine  
poahi kaa ka luna o kilauea  
kaa na hope ami lewa a kaawaawa  
kaa ka ohia lewa ka lau lehua  
kaa ke uki papaialewa ka nahele  
hewa i ka wai i hukia e uwekahuna  
i ke ai kakaia e kahooku  
ku wahine kapu manawaino ia kauanahunahu  
hookeekee ana e kekee ia heeia  
aia ka pono o ka na o ka nahele  
kalohe ka malihini hahai i ka pua  
punia ka huakai e kaua noe  
he ua noe awa anu no kauwea  
ia hona papalauahi i ka nui lehua o ohiaokalani  
lanilani omaolala i ke koekoe  
i ka makemake ia ku e haili  
aiwaiwa ooluea i ka lana haakei  
mahui ka pua hookano no i na ki a wahinekapu  
kapu uka weliweli i ke  kua  
hoopaa ke kupa alo i ka uahi  
ua hele wale a hani i ke kamaaina  
i ahai aku e kiu  
i makai aku e nana ia ka lua  
a he pono a he maikai kilauea  
alaila hiki ka huakai ke pii  
pii ka huakai moe koke iwaena  
a oi hiki paupauaho e i ka loa  
hooponopono ka nahele hihina ka pua  
moe kahela ka uka o moeawakea  
awala kumoho kiekie iluna  
papani i ka lua o ke kai  
ka o o ki i lili ai pua lehua o ka lipo  
hoolipolipo ka manu hoonewanewa i ka pua  
ai akiaki i ka ili  
maii ka oo walea i ka ono  
hoohialaai ka manu i ka nui o ka lehua  
aohe ana i ka nui lehua o puna  
ua hea ka nuku i ka waimaka lehua a ka manu  
he haloko wai lehua na ke aloha  
ina no i ka uka i olaa  
i ka nahele i kaniahiku  
he ahiku ke kanaka  
he mea laha ole i ka moe a  
s  l  hoapiliokeanu  
uaulalena  pauoa  honol  sep 30  1861  
 
ka leo kahea  
 
 e ka poe e lawe ana i ka hoku o ka pakipika  e lawe no oukou i keia pepa  o ko lakou nupepa maoli keia i kukulu ia e ka  ahahui hoopuka nupepa ku i ka wa o honolulu    oiaio o ko lakou lahui ponoi no  i wahi e hiki ai ko lakou manao ke hoike ma ke akea me ke kanalua ole  a e hookoia no ko oukou makemake  
 eia kekahi  mai puni oukou i na luna o ka nupepa kuokoa o h  m  wini me ke kukahekahe aku   mamuli oukou poho i ka lawe i ka nupepa o ka hoku o ka pakipika  no ka mea  aole dala a ka ahahui   ke hai ia   ku nei ka mea oiaio  e puka mau aku ana ka hoku o ka pakipika i kela pule keia pule  me ko ka hae  e mau aku ana ko oukou ike i na mea nuhou  alaila e hapai ae oukou i keia wahi mele  penei  
     a he nani ka nihina mai 
     kahikina mai ia nei  
     i ka wai kohu o nile  
     ua lai malu ke aloha  
     he aloha la  he aloha  
     no ko u hiki ana mai  
     a pa i o u nei  
     hauoli wale ka manao  
     ka pua ala o aina hau  
     he no hea ka noho mai  
     o ka hoku o ka pakipika  
 
na makamaka  
 
 no ka ohi a me ka lawe  e lawe i kaukana hipuu paa loa a ka manao o ke aloha  e hoao i ka oiaio o ko kakou aloha  ma na mea hiki ke hai aku kekahi i kekahi  aka  me makou e olelo kaena aku nei ia oukou  pela hoi oukou e olelo kaena mai nei  no ka mea  he hauoli ko makou  a pela hoi oukou o ka hoike ana i ka mea i kauoha ia  ua piha ae la kakou i ka lako  aka  ma na mea a pau e hoike mai ana ia kakou iho i poe kahuna no ke akua  o ka io kaulele ia o na mea a pau  o ka leho ula ia i pili pono i ka pohaku kauaula  e ai auanei ia leho  o ka pono oia ka mea i makee nui ia e ka lahui kanaka naauao  o ka naauao oia hoi ka mea a kakou e hi o nei  ke lawe nei kekahi poe i ka mea i kaulana i ka manao  o ka hana noia malalo iho o ka la  he hu a kai hele ia e pii ana i luna o na puu  e nana aku ana i kahi palahalaha malalo ae o na mauna  o kekahi poe ke kaawili nei me he mai nahu la  ke hookauhua nei me he wahine hapai keiki la  e helu ana i na ku  a hiki mai ka puni hanau  kokoke mai kona mau la e haalulu auanei oia i ka ikaika o ke kuakoko o kona hanau  a puka mai ka nalu a me ka inaina  hoea mai he mau keiki mahoe  ua like loa ko laua mau helehelena ke nana aku  aka  ua okoa na hana a kekahi me kekahi  a aka  hookahi no makuahine  a me ka makuakane  nolaila ke neenee loa mai nei ka naauao  e pili loa mai nei me kakou  e like me na opala lepo i lawe ia makai o pakaka  ua honeenee aku oia i ka mea kahiko oia wahi mamua  a ua kapae ia kona inoa kahiko  ua kapaia o ainahou i keia wa  eia hoi  ua hanai mai na makua o kakou ia kakou i ko kakou wa kamalii  ai waiu  oiai kakou iluna ke alo  a ua nui ae hoi kakou  ua kanaka makua a ua moa ka pulehu  a ua a ka imu  a ua oleloia ua kanaka  he pono anei ia kanaka ke hooluhi pinepine i kona mau makua  ma na mea a na makua i ao ai  ai kuhikuhi ai hoi  he pono e hoao  a e hooko aku i ka hana aua mau makua la e olioli auanei laua  ua malama ia na mea maikai a laua ia ao mai ai  e puunaue ia mea nana keiki a pau mai ka mua a i ka pokii loa o lakou e lakou iho na lima a e pulua ka hapai ana i hiki ka mea kaumaha e ku a paa na wawae o hina a palaha  oia iho la no  ua pau  
k  maakuia  
kaakopua  honolulu sepat  27  1861  
 
ka hoku o ka pakipika  
 
 ke olelo nuiia nei keia nupepa  he nupepa pono ole e punimaemae  a me ka poe e e kue mai ana i ka  hoku o ka pakipika   eia ka hoomaopopo ana  
 ua komo mai ma ka rumi oihana o ka aha hui na palapala hoike a na luna o na apana e ae o u la a me ka hope kakauolelo  a ua hiki mai ma o ka luna hoomalu la kekahi a me na lala o keia hui  
 ua heluheluia keia mau palapala i mua o ko makou halawai hui ma ka la 25 o sep iho nei  a ua lawe mai ko makou halawai ia mau palapala me ka mahalo  eia ka nui o lakou  
 na rev  e  bona me makuaole esq  no kohala akau  na s  kipi no hilo  na j  w  kupakei esq  no kona hema  na rev  s  w  nueku  no honuaula  maui  na w  p  kahale esq  no wailuku me timoteo  j  kahookano no lahaina mai  
 ma keia mau palapala hoike a lakou  he mahalo wale no  aole olelo mai he pelapela e like me punimaemae e olelo mai nei ma ka helu 26 aoao 102 o ka hae hawaii  
 ke olelo mai nei o mr  bona kohala  ua  ua ike au i ke kino o ka oukou nupepa  ua mahalo au me ka makemake  aka  aole e hiki ia u ke noho luna no ka hoku o ka pakipika   no ka mea ua paa kuu lima i na hana a pau  pehea keia  ua naaupo anei o mr  bona i kona mahalo ana mai i ka hoku o ka pakipika  aole loa  
 ke olelo maopopo nei au  aole oia i hoounaia mai e ko  amerika aha hui misionari    e mahalo  ae makemake i na mea ino  pelapela i hanaia ma keia pae aina  
 ke olelo hou nei au  i na aole au i kuhihewa  he oiaio no paha  ua ua ike no o o mr  bona ua ano palapala kekahi mau huaolelo o ka nupepa  aka  aole he ike e hiki ke hoohewa koke aku  oiai he manao okoa ko ka mea nana i kakau ke mele no ka naauao  e like ana me ka mea nana e kali nei ka hoohewa aku  
 ke olelo nei ka mea naauao iloko ona  e haalele aku au i na olelo pelapela  aole pono e malama mai  aka  e malama no au ma na mea pili i ka naauao a me ka pono o ka lehulehu   
 nolaila  ke olelo nei au  e noonoo e mamua o ka hoohewa wale ana  i kumu pono e hiki ke hoopuka ma ke akea no ka pono ole o kekahi mau hua olelo pono ole i ike ia  me ka mahalo  s  n  haleole  
kakauolelo o ka aha hui nupepa  
honoluulu  sept  28  1861  
 
no na wahine holo lio  
 
 mai holo oe maluna o ka lio me kou manao ana paha  e holo oe iwaena o ke kulanakauhale nei  me ke kau o ka paka kika i ka waha  a ipupaka maoli paha  he mea ino loa ia  a he mea hilahila loa no hoi iwaena o ka poe maikai  i ka hale no pau ke puhi ana o ka paka  ke kau ka maluna o ka lio hookahi no hana  o ka hana ia oe a mikioi  o ka lawe ae a aulii  
 i kou holo ana  mai manao oe  o ka hapuku wale mai no i ka lei a kaumaha ka ai  a me ke poo  he hana ia na ka pupule  hookahi no lei o ka wahine maikai  
 i holo oe iloko o ke kulanakauhale  mai holo mau loa oe iwaena o na alanui a pau  he mea pakua loa ia  i hookahi no holo ana o ke kulanakauhale nei  a puni no  alaila no hoi no i ka hele  o ka holo ana iho la no ia o ka wahine maikai  
 no ko u ike ana iho  ua mahuahua iki iwaena o keia lahui kahi naauao i loaa mai mai na kumu a kakou  nolaila  ua hookomo iho au i keia mau rula i mea e hiki ai ia kakou ke hoomaopopo i ke ano o ka noho ana  a me na hana ana o ka naauao  a i mea hoi e hiki ai ia kakou ke hilahila i na hana o ka aoao naaupo  
na u  elua   
honolulu  sept  30  1861  
 
 i ka la sabati iho nei  hoi mai ka mea hanohano m  kekuanaoa  ka peresidena o ka papa hoonaauao  mai kona hele kaapuni ana ia hawaii  maui a me molokai a me ia no ka mea kiekie  v  kaahumanu  a ma ia moku hookahi no hoi mai ka mea hanohano o ke kuhina waiwai  d  l  gregg  me kana ohana  mai kailua mai  
 
olelo hoolaha  
piula wai  piula wai  
 
o ka poe e makemake ana e hookomo i ka wai piula ma ko lakou wahi  pono no ke hele lakou imua o ka mea nona ka inoa malalo nei  no ka mea  ua hiki ia ia ke hana i na piula me ke ano paa  aole noha koke  no ka mea  o kana hana no ia ana i ao ai a maikai  
 
aia no ia ia na lako a pau e pono ai keia 
 hana  oia hoi  
na ki wai o na ano a pau  
ka piula wai 
a ia mea aku ia mea aku e pono ai  
aia ma ko u wahi hana ma alanui kaahumanu  
ka hale 
hana piula maikai loa  
 
mai kuhihewa oukou  no ka mea  ekolu na hale hana piula ma ia alanui  a o ko u hale  oia ka hale mauka loa  
2 tf j  j  o donnell  
 
kawaihae kai  
 
allen me berrill ma ka hale kuai o keoki mamua  ke kuai mai nei i ka ili bipi  ili kao  pia  uala a me na mea kuai a na kanaka a pau  a ke kuai aku nei i na mea lako a pau me ke kumukuai haahaa o honolulu  he lole hou wale no ma keia hale kuai ma kela a me keia puka ana mai o ka mokuahi  kilauea   2 tf  
 
ka hoku o ka pakipika 
 
e hoopuka ia ana ka hoku o ka pakipika i kela poaha keia poaha a pau ka makahiki  o j  w  h  kauwahi  oia no ka luna nui  a o g  w  mila  oia ka luna hooponopono a me ka puuku  he nupepa a na kanaka maoli keia  na ko hawaii nei poe keiki papa o ka aina i kukulu  a ua manao ka ahahui e kokua ana ko hawaii nei i keia hana  nolaila  aole i manao keia ahahui e pono e paipai nui i ka lehulehu e lawe  no ka mea  ua ike lea ka ahahui  e lawelawe no na kanaka hawaii ma na oihana a na kanaka hawaii  
 
eia ke kumu manao paa  
 
 he nupepa ku i ka wa keia  aole no e hio io a ia nei  o ka hoonioniolo kana hana  a na na keiki papa o ka aina ka oihana luna maoli ana o ka hoopuka ana  he nupepa keia no ka lahui hawaii  a ke noi ia aku nei na kanaka o na aoao a pau e hooili mai i ko lakou mau manao e pai  
 ke waiho la imua o na maka o ka lehulehu ka makou helu mua  a ua oluolu no makou e hooholo no ka lehulehu i kona ano  he maikai paha aole paha  ua hoopuka ia ka helu mua ma ke ano hopuhopualulu  a nolaila  aole i hiki aku ka pepa i kona maikai  
 i keia pule ae e pai ia ana ka papa inoa o na luna a me ka uku o na olelo hoolaha kekahi  
 
mokuahi kilauea  
 
e holo ana no o kilauea  mai honolulu aku  i ka hapalua o ka hora 4 o ke ahiahi  e like me ka mea i oleloia malalo nei  penei  
poaha  okatoba 3  no kauai  
poalua  okatoba 8  no kona  
poakahi  okatoba 14  no hilo  
poalua  okatoba 22  no kona  
poakahi  okatoba 28  no hilo  
poalua  novemaba 5  no kona  
poaha  novemaba 14  no kauai  
janion  green   co  
luna h  s  n  co  
honolulu  sept  25  1861  1 tf 
 
loio  loio   
ina makemake kekahi e koho ia 
j  w  h  kauwahi 
 
 i loio  e pono no ke hele ma ka hale hana o halaki c  c  harris  kokoe i ka hale hookolokolo ma honolulu  mawaena o ka hora 9 kakahiaka a me ka hora 3 o ke ahiahi  
 
hale kuai o ake  
 
o ka poe a pau e makemake ana i ka oluolu a me na mea makepono o ke kumukuai  e haele nui paha lakou ma kahi o ake  
ma alanui nuuanu  ma kela aoao o ka hale hotele o koe bu  malaila no e loaa ia lakou ka lawa o 
ka makemake  oia hoi na lole o na ano a pau  na kilika  pahoehoe  na hupa  lole kane  lole wahine  kalakoa  makalena  kinamu  a ia mea aku ia mea aku he nui wale  e hele malaila  a e loaa no  aole nele  
2 tf ake  
 
olelo hoolaha  
 
ka lako h ale a me na pahu kupapau  
auhea oukou  e ka poe e makemake ana e kuai ma ke ano makepono wale  eia no ke waiho la ma kuu hale paahana  ma alanui papu  
na papa kaukau  na lako hale  na pahu kupapau  
 a ua makaukau no hoi au e hana i ka hana kamana  ke manao oukou e hoolimalima mai ia u  a ma ka uku emi loa  e hele koke mai i pau ko oukou kuhihewa  h  alena  
2 tf alanui papu  
 
olelo hoolaha  
 
humuhumu pea  
ke hai aku nei ka mea nona ka inoa malalo nei  i kona mau makamaka a i ka lehulehu hoi  ua makaukau no oia e hana i ka hana a pau i haawiia ia ia e hana ai  
ma ke ano maikai  a ma ka uku emi loa  
e pono no ke hele a imua ona  mamua o ka hele ana io hai  
e ninau hoi no kona ano  ia kimo pelekane a me paulo manini  
1 3m  wilama g  woolsey  
 
j  f  colburn  kolopana  
 
lunakuaiku dala   ma alanui kaahumanu   
honolulu  2 tf 
 
olelo hoolaha  
 
e ike auanei na mea a pau  owau o ka mea nona ka inoa malalo nei  aia ma makela  kawaihae uka  hawaii  he lio hele hewa  ua komo maloko o ko u mahinaai  ua pilikia a poino loa au  ua hoolaha mau ae no ma na palapala lima maanei  aole kiiia mai  a no ia kii ole ia mai ke hoolaha nei au ma ka hoku o ka pakipika  o ke ano o ka lio  he lio wahine ahinahina  kua puka  aole hao kuni  he keokeo ma ka lae a hiki i ka ihu a  he keokeo na kapuai wawae a pau  a he wahi pauku kaula malino ma kona ai  o ka mea nona keia lio  e kii koke mai me ka makaukau i na dala he  15 00  a i kii ole mai a hala na la he 30  lilo loa keia lio ia u  a e kuni no au i ko u hao  a e loaa no au ma kahi i haiia maluna  
j  b  anoho  
kawaihae uka  hawaii  sept  23  1861  2 2t  
 
olelo hoolaha  
 
 e ike auanei na mea a pau ke nana mai lakou  ua koho aku au ia moku  i luna nana e hopu a e hoopaa i na holoholona komo hewa ma waikolu  oia hoi kela kuleana aina  e waiho la ma makaweli  i kauai  a he mana hoi kona  e hiki ai ke hoopii imua o na aha hookolokolo  w  ka  
honolulu  okat  2  1861  
 
 
 
 
 
ka hoku o ka pakipika  
poaha  okatoba 3  1861  
 
 
 
he inoa no kauikeaouli  
 
o ke opuolani kauhi a kama  
o kauhi kapu a kamalalawalu  
o keumi ka la kaua ehu a kama  
o na  lii no ia mai ka haiki  
mai ka pili manawa o piilaniwahine  
a kaakau  paa lonoapii  
ke  lii mai ka houpo kaunele  
o ka lani malalii o luakaua  
ina he kaua lima ka ke aloha  
eha loko ke kanaka ia ia  
hakanu wale iho no i ka manawa  
pulu pau kuu maka i ka waimaka  
eiae hoi e  
 
me he makamaka la no kaua i hilo one  
ka hele no a kipa i hanakahi  
kipa aku oe ua hala i makakalo  
hoi no au a alenoho  kakali  
nana e ka huikau a ka lehua  
i ka luluu a na pua i kanahele  
he wahine kanapua na ka puulena  
i na la i ke kai o punahoa  
he hoa ia nei o ka nuhanuha ka hewa  
he hakanele wahi a ka olelo  
he lola keia  he hepa na ke  lii  
eiae hoi e  
 
na liholiho i  
 
o ewa uli ka lani ewa laakona  
o kike nui a ewa kena  
o ke kuihewa makua kuihewa  
he mau alii kapu no ka pali lihue  
he kini hoa wahia lala koa  
he poe hanu honi palai no halemano  
o paa kani a nui kani a weke  
he mau lani hoohuoi e palakoa  
no mokihemo i ka uka o kahui  
o oe kai huia ihola e ke aloha  
hoomaloe i ke kino  kaoo ka noho  
hoole i ke aloha ia e noho nei  
i aha la hoi ia i kuawe ai  
eiae hoi e  
 
hoi no i hilo ke kupanaha o ka moku  
o kamakani alahonua weawea ua  
ke malimali ae la ia hanakahi  
i maliu mai o ohia o kalani  
he alele hala na ka leo mai puna mai  
i halihali no a ke alo piilani  
i ke akaka ka lani me makakalo  
i na iako kapa lehua ka moani  
i hana opeope a haawe i ke kua  
hoi wahi kuu makuahine i kau e  
o kau mea u no ia o ke aloha  
he hele imua he hoi hoe haole  
he hoopalahe iwaho  he wili paa loa  
eiae hoi e  
 
na kamehameha i  
 
o ke kai apikipiki lua na  lii  
o na lii kapu a keakealani  
nana hoi ka lani kuuleleiaiwi  
o ka nalu puu holo na o ke kapu  
i kewe i ka nalu kakala o piilani  
hulili mai kuihewa  haki kualua  
popoi mai kalanikuihonoika moku  
amo mai manokalanipo me ke kapu  
laha loa no  puo i oahu  
e ahu malie ka ukana ke aloha  
e waiho no i ka holowaa he kanaka  
ina ka mea ino la he mu  
he aki pao i ka lole a pukapuka  
eiae hoi e  
 
puka ka maka o kawaikini kamakakuni  
ke o nei ka hoaka o ke koolau  
he mau lima ia no ka maluakele  
ke i ae la ia malamalamaiki  
i na kihi peaua o hihimanu  
e hoohualei ana ia puueo  
i makamaka waioli a naue  
hoonaue ia oiai ka manao iloko  
kahi kawelewele  ahiahi manao  
a piha i ke aloha pilikia ka noho  
onou wale iho a ua nei i ka moi  
eiae hoi e  
na kuakini  
 
 ina he wahi hemahema ma keia hoopuka ana  e oluolu ka mea i loaa ai kona pololei  e hai mai i kona oiaio maoli  no ka mea  aole au i manao o keia kona haina pololei loa ana  e hemolele ai me ka hoahewa ole ana iho  o ka poe i oi ae ka loaa ana mamua o kahi loaa ia u nei  a oia no hoi ke kumu o keia hoolaha i ke akea  a eia hoi kekahi kumu  o ka makemake ana e ike i ka kakou olelo iho  no ka mea  maloko o ua mau mele nei a ua poe la i hala e aku i ka po  he nui na olelo pohihihi e hiki ole ana i ka poe o keia wa ke ike iho i ke ano  a eia hoi kekahi o ua mau olelo la  puloku  luakaha  anaha  iwihilo  pakohana  auhaumaule  oililepa  waihau  halemaluakeao  hikikauelia  kinohipohaku  halepaaniu  welina  paumako  kooku  kuhaoa  laukapalili  laukapalala  laumeki  palala  kohai  kaalauahi  kaalauaiku  kaakieleula  hoolokua  kalawakea  hoopalai  puaia  haunaka  komamae  noao  wainohia  okaiao  limalanu  malakia  lauahe  hakukaiuli  kawehiwa  hapokopoko  kolii  kapolonae  
 o keia kekahi o ua mau mea pohihihi nei  a he nui loa aku i koe  aka  i mai paha kekahi o na makamaka  heaha ka waiwai ma ia mea kahiko  alaila  malaila aole i like ko u manao me ko ka poe nana kahi olelo ana pela  no ka mea  mamua o ko u hoopuka ana i keia mea  ua noonoo no wau me ka hooluhi iho i ko u kino  e ike i ka mea a ko u waha e olelo ai  ina aole wau i kuhihewa  peneia no ia  o ka laha ana o ka olelo hawaii iwaena o kona lahui  a me ka poe o ka lahui e aku  oia kekahi kumu e mau ai keia lahui  a ina paha e lilo ana ka olelo hawaii i olelo e ao ia ana i ka lahui e aku  e like me na aina a na kahuna o kakou i holo aku nei e hoohuli o pekuhiwa ma  e hoololi ia na mea ao a pau ma ka olelo o hawaii nei wale no  a hiki aku i ko lakou huli ana mai  alaila e lilo ana ka olelo hawaii i olelo kamaaina iwaena o lakou  a o na buke hoi a pau a lakou e heluhelu ai  e pai ia ma ka olelo hawaii  aka  pehea la e lilo ai ka kakou olelo kuakahi a kualua paha  e poina loa ia ai ka lakou olelo iho  a lilo auanei lakou i poe hawaii  aka  pehea la e lilo ai ka kakou olelo i olelo e makemake ia ai  e hoonui ia aku oia  e like me ia mamua i ka wa o ka poe nana i kukulu mai ia ia  a e hoolilo pu aku hoi ia ia i alii wahine no na olelo a pau  a na lahui ili ano like  
 ke manao nei au  e ku mai ana kekahi e hoopio i keia manao  aka  ina he mea e makemake ana e pane mai  ke kauoha ia aku nei oe e hooili mai i kau mea i manao ai e pane  ma ka inoa o g  w  mila  i komo ai oia maloko o ka hoku o ka pakipika  ka honua kahi e hiki ai ia kakou ke hoopuka i ko kakou mau manao maikai  i ka wa ano a i ka wa mau loa  e mau ai hoi kona lilelile me ke anohinohi o kona malamalama gula  maluna iho o ko kakou kulanakauhale alii  i malama i ke kuokoa  
 ka oukou kauwa haahaa  
simona kaai  
kawa  sepetemaba 21  1861  
 
no ka hoku pakipika  
 
 eia ka lua o ka puka ana ku o keia pepa iwaena o kakou na kanaka hawaii  a ua ike oukou i na olelo iloko ona ma ka pepa o kela pule i hala aku nei  oia hoi kona pepa mua  a ina ua ike oukou i na manao hewa a me na olelo hilahila e make ai ko kakou lahuikanaka  a lilo paha na keiki hou i poe hewa  alaila  e pono no ke hoike mai me ke kanalua ole  
 owau no kekahi i lawe ia pepa  a me ka nupepa kuokoa hoi  a ua hiki no ia u ke hoike i na mea a u i ike ai iloko o neia mau pepa elua  aka  no ko u manao he mea hooloihi wale a lilo i mea hoopaapaa  nolaila aole au e pane aku i keia manawa  a e pane aku no nae au mahope aku  
 ua hoolahaia aku e kekahi poe kue   he nupepa lapuwale ka hoku pakipika   aka  ea  eia na pepa imua o ko kakou maka  a me ka pepa hoi i oleloia he pepa hemolele  oia ka nupepa kuokoa  a pehea  ua oiaio anei ia mau olelo  
 o ka makemake o ka poe nana i hapai i keia nupepa hoku o ka pakipika  eia no ia  o ka hoonaauao i ka lahuikanaka hawaii  a he poe kanaka hawaii no ka poe nana i hapai  a eia no lakou ke hooikaika hawaii nei  e holo pono keia nupepa iwaena o kakou  
 o keia pepa  aole ia na kekahi haole  aole aole hoi na ka mea hookahi  aka  na na kanaka hawaii maoli  a no ka ike ana  aole i hoopukaia i pepa kupono i ka makemake o na kanaka hawaii  a no ka lawa ole o ka makemake ma ko kakou mau pepa mua i hoolahaia iho nei  a no ka hilinai ana hoi i ko kakou ano naauao  nolaila ke kumu o ka hapai ana o keia pepa e hoolaha aku iwaena o kakou  
 o ka ahahui hoopuka i keia nupepa  he poe kanaka maoli hoi  aole lakou i manao e kukulu i keia nupepa i mea imi waiwai  a i mea e puka ai no lakou  aka  eia wale no ko lakou waiwai  o ka hoolaha aku i nupepa ku kaawale  pili ole i kela aoao hoomana keia aoao hoomana  a pili ole i ke kanaka hookahi  aka  i na mea a pau  nolaila  o ka waiwai puka oia ahahui  eia no ia  o ka laha o ka ike iwaena o na kanaka maoli  a e ku mai iluna me ka olelo iho  ko kakou nupepa ponoi keia  
 o ka ahahui hoopuka i keia nupepa  ke hoolilo nei me ko lakou dala iho i mea e pono ai na hana a ke ahahui  a me ko lakou manawa pu  a me ka uku pu no hoi no ka pepa e like me na mea lawe pepa e ae a pau  nolaila  e maopopo no  ua hana ko oukou mau hoahanau i mea e kokua wale ai i ko kakou ohanu e ola nei  a e mau aku no  ke kulike na manao o kakou a pau  
 ina e makemake kakou e ku like iluna me ko kakou poe hoahanau  a e lawe i ka pepa hoku o ka pakipika  me ka uku mai i kona uku i oleloia iloko o ka manawa kupono  alaila  ke olioli nei au me ka hoike oiaio aku  aole pio ana keia nupepa  
 ke mokuahana nei kekahi poe  a no ke kapa mai  aole kupono keia pepa i ka poe pono hoahanau  ina paha  auhea ka lahui kanaka hawaii  he pono wale no anei lakou a pau  he poe kalawina wale no anei a pau  he poe katolika wale no anei a pau  he poe moremona wale no anei a pau  a he poe hewa wale no anei a pau  aole anei pau lakou a pau iloko o keia huaolelo lahuikanaka  
 nolaila  aole manao keia pepa e hookue aku i kekahi o ka poe i oleloia maluna  a ua kauohaia ka luna hooponopono e hana i ka pono like e ko like ai ka manao like iwaena o na mea a pau  
 ua ike oukou i ka olelo a waianuenue o honolulu ma ka nupepa kuokoa i hoopukaia iho nei  he olelo hoino no ia i keia ahahui  a e hilinai ana ia h  m  wini no kona kuonoono  a e lawe i kana pepa ka pono  pela no kona manao  no ka mea  ua ike oia he poe kanaka maoli ka poe hapai i ka hoku pakipika a he poe waiwai ole no ka nui o lakou  a nolaila ka olelo ana me ke keakea aku aole make lawe i ka pepa a keia poe kanaka maoli  he poe waiwai ole  e lawe no i ka pepa a h  m  wini  
 ua hoakaka aku au maluna i ke ano o ka ahahui hoopuka i ka nupepa hoku o ka pakipika  me ka hilinai aku he pepa ia i hoopuka ia e ko kakou poe hoahanau  a e pono no kakou ke hilinai e lawe i keia  
 no ke kaulana wale ana no o keia leo  o ka nupepa hoku o ka pakipika  he nupepa ia i hoopukaia e na kanaka maoli  nolaila ua lawe nui kekahi poe haole i keia pepa  a he poe ike ole i ka kakou olelo kekahi  ua lawe lakou elua  ekolu  elima a kekahi  me ka uku pakahi no ka pepa i ka makahiki  no ko lakou olioli i ka ike ana i ka nupepa i hoopukaia e na kanaka hawaii  a ina pela  a pehea kakou  e lawe mai ana anei kakou i na ouli o amerika ke kue  a hoolike aku na kanaka hawaii pela e kue kekahi i kekahi  
 ke manao nei au  hookahi o kakou hanauna  hookahi ili  hookahi olelo  a e lawe like kakou i kukulu paaia ka nupepa a na kanaka hawaii  
 aole au e papa aku i ka lawe ana i ko wini pepa  aka  aia no ia oukou  ina he pokole kahi kakai  e lawe no i ka hoku o ka pakipika  ka pepa a kanaka hawaii  
j  w  h  kauwahi  
honolulu  okatoba 2  1861  
 
ka hoku o ka pakipika  
 
 ua kapaia keia nupepa he  nupepa pono ole  wahi a ka aoao e kue mai  a ke lalaha nei ia hoowahawahaia ma na wahi a pau ma na  olelo hoolaha  a me na palapala kakaulima a puni ka aina  e ka poe nana e kue mai ana  a ke hele nei e komo iloko o ka  ahahui euanelio  o hauula e keakea ai me ka manao e hoopio i ka nupepa i hoopukaia e ka  ahahui hoopuka nupepa kuikawa o honolulu  ka mea i hana oleia e ka lahui hawaii i na makahiki he kanaha i hala iho nei  a no keia mea  ke hoohewa wale nei ka aoao kue me ka hoomaopopo ole i kekahi olelo nui a ka  ahahui  i hai ia ma ka pepa mua aoao elua o ka la 7 o sept  nei  ma o ka lunahooponopono  la o ua nupepa nei  penei  
  ua puka mai ka la   e haawi ai ka lahui hawaii  he nupepa kuokoa  i kokua ole ia e ke aupuni  i hoolilo ole ia i ka hoike ana ae i ka pono o ka aoao hookahi  i nupepa e hoolaa loa ia i ka pono o ka lehulehu  i ke kalepa ana  ka mahiai ana  ka noho aupuni ana  a me ka noho lauua ana o kanaka  oia hoi ke ano o ka nupepa a makou e manao ai e hoopuka mau ai   
 e like me ka olelo i kuhikuhi maopopo ia maluna  pela no ke kukulu ana o keia ahahui i pepa kuokoa no lakou me ka manao maikai  aole lakou i kukulu me ka manao e hoino aku  no ka mea  ua hana keia ahahui i kumu kanawai no lakou i mea e maluhia ai ko lakou oihana hoopuka nupepa  a i mea e mahaloia ai  
 ke manao makehewa wale mai nei ka aoao kue mai  ua hui keia  ahahui me ka aoao katorika e hooikaika i ka hoopuka ana i ka hoku o ka pakipika  
 aole pela ko makou manao  aole lakou i hui mai me makou  aole o lakou kuleana hui iloko o keia hui  aole ko lakou mea malalo o ko makou kumu kanawai no ka hoohiki paa e lilo i lala mau no keia ahahui  aole no he mau haole i kupu mai ma keia lalani hoopuka nupepa  hookahi wale no haole i lilo mai i  lala mau  no keia hui  oia hoi ka lunahooponopono a makou e kupaa nei g  w  mills  aka  he kuleana ko lakou e hookomo mai i ko lakou mau manao  ke pili i ka hoonaauao a me ka pono o ka lehulehu  no ka mea  ua kauohaia ka lunahooponopono e makaala no na manao pono ole  i ole oia e hoopuka ma ko makou nupepa  oia wale no  
 eia kekahi mea kupanaha i ka aoao kue mai i keia nupepa  o ka hoohewa wale me ka ike ole i kana mau hana e puka ana ma keia hope iho  iloko no o ka huaolelo   kuikawa   a me ka huaolelo  e hiki no i kela aoao hoomana keia aoao hoomana ke hookomo mai i ko lakou mau manao iloko o keia nupepa   ma keia mau mea  o ka puiwa koke no ia o ka aoao kue a peku koke i keia nupepa me he lio i holo kaa ole ia ala  me ka olioli iho   he nupepa pono ole   he nupepa pono ole   heaha la ka mea i hoomaopopo ole ai ka aoao kue i ka huaolelo ke pili i ka hoonaauao a me ka pono o ka lehulehu  oia ka mea kupanaha loa  me he mea la ka aoao kue e hoopio ana i ka malamalama o ka lahui hawaii  i ka meh i ake nui ia e ko  amerika ahahui misionari  e loaa ia mea he malamalama ma na aina pegana  e like me ka makemake o ko  hawaii ahahui misionari  e loaa ia mea he malamalama ma fatuhiva  
 nolaila  o ka manao i maopopo o ka mea nona keia manao  i na he mea mau ka uhiia o ka naauao o ka lahui hawaii e ka aoao kue mai  alaila  e aho ka hooki ana o ka hoouna ana i mau misionari ma fatuhiva  kainoa o ka puka mai o ka naauao ma na aina pouli e like me hawaii nei  oia la ka mea maikai  eia ka he mea uhi na ka aoao kue mai  ka naauao e hoopuka i nupepa  
 ke olelo nei ka aoao kue   mai lawe i ka nupepa pili kahi hua i ka hookamakama  a me ka moekolohe  a me ka ona rama  a me na mea pili i ka pono ole   
 he olelo kupanaha loa keia a ka aoao kue  auhea ka nupepa i hoolahaia ma hawaii nei i hemolele loa  i komo ole kekahi hua olelo  hookamakama  moekalohe  ona rama    aole loa hookahi  i kun noonoo ana  ua makehewa keia olelo a ka aoao kue i ka nupepa o kanaka hawaii  
 ke olelo hou nei ka aoao kue   e lawe i ka nupepa a h  m  wini   ae  he oiaio no ia e lawe no  aka  aole e hiki ke manao aku he nupepa hemolele loa kela i like loa me ka makemake o ka aoao kue  ua like no ia nupepa o mr  wini me ka  hae hawaii   pela wale ko u manao  
 eia ka ninau  heaha hoi ka mea i kukulu ole ai o mr  wini i ahahui hoopuka nupepa nana mamua o ka hookumu ana a keia ahahui i nupepa no lakou  heaha la  aole i loheia ia mea  aka  eia ka mea maopopo  ua hoopuka o mr  wini i nupepa nana no ka manao e uhi i ka naauao o ka  ahahui hoopuka nupepa ku i ka wa o honolulu  me ka manao e loaa he dala puka  a me na dala loaa no ka  olelo hoolah   ina pela ka manao o ka mea nana ka nupepa hoopuka hope  alaila pela kekahi hapa o ka manao o keia aahahui  penei  
 1  makemake keia ahahui e loaa i nupepa holo okoa no lakou e hookomo ai i ko lakou mau manao ponoi a pela aku  e like me ka olelo hoakaka a kekahi mau lala o keia ahahui  
 2  e loaa ana ia lakou he mau dala puka no ka pepa  ke oi ka poe makemake 4 000 a emi i ka 3 000 o ka poe lawe  
 3  i nupepa e hoolaa loa ia i ka pono o ka lehulehu  no ke kalepa ana  mahiai ana a me ka noho aupuni ana  
 4  i mea e ike nui ia ai na nu hou mai na aina e mai  a me na moolelo kupuna o na aina a pau  
 nolaila wale no  aole no ka manao e hoopuka i nupepa hoino i na misionari  aka hoi  e like me ke ao mau ana o na misionari e noho nei  a keia lahui kupaa nei ma ka pono i aoia mai ai e like me ke kuhikuhi o ka baibala  alaila  he kuleana o keia nupepa e hoolaha aku  pela wale no ke ano mau iwaena o ka poe maikai  
 eia kekahi mea kupanaha loa  i ka manawa i peku mai ai ka aoao kue i ka hoku o ka pakipika  alaila o ka peku like iho la no ia me kekahi mau lala o keia ahahui  hookahi ka owala like ana me ka aoao kue i ka ukana o ka pakipika  a hiki i ka hale o moanauli  helelei liilii loa ka ukana a ka pakipika  komo iloko o ia ahahui  kau hou ka ukana a ka poe kue  o ke oki ihola no ia  manao ole i ke kanikau kupaa ma ka aoao mua o ka hoku pakipika a me na olelo paipai maikai loa  i kakau ia me ka manao kupaa  akahi a akaka ka muhee  ka ia hololua  me ka mahalo  h 1 2  
honolulu  sept  18  1861  
 
no ka hoku o ka pakipika  
 
he moolelo no kekahi mau kanaka ikaika i ko umi wa e noho ana i ka noho alii  ma ka mokupuni o hawaii  
 i ke au ia keawenuiaumi o hawaii  e noho ana o kulanipo ma holualoa  i kona  o kamaelekapu kana wahine  hanau elua mau keikikane  o laua na keiki oi kelakela o ke kolohe a me ka ikaika i ka hakaka  o kalepuni ka mua  a o kalaehina ka muli  he kanahakumamalua paha hanauna a hiki i keia wa  
 eono paha puni makahiki o ka mua  hoomaka koke kona ikaika e luku i na keiki hoa paani ona  a i ka umikumamawalu o kona mau makahiki  alaila ike maopopo ia aku la ka mahuahua o ka pii ana o kona ikaika  a hala na puni he iwakalua  lilo loa oia i keiki kaulana a puni o hawaii  
 ua makaukau o ua kalepuni e luku i na pua alii o hawaii a pau loa  me ka manao e hookoe ole i ke koena oia hanauna alii  aka  aole i manao o ua o kalepuni e pepehi ia keawenuiaumi  no ka mea  ua maopopo ia ia e make koke aku ana no ia no kona elemakule loa  
 no keia ikaika launa ole o ua keiki nei  manao iho la o keawenuiaumi e mahuka ma kahi nalo loa  no ka mea  ua weliweli loa o ua o keawenuiaumi i kona ike maopopo ana aku i ka ikaika loa o ua keiki nei ia lakou i holo ai i ke kupalu mano iwaho o kalahiki  aia no kela wahi ma kona hema  
 ia manawa a na lawaia a keawenuiaumi e huki ana i ka mano  lele koke aku la ua kalepuni nei iloko o ke kai iwaena o na mano  e hopuhopu ana i na mano me ka luku aku i na mano i laka mai ma ke kupalu ana  a lanakila iho la ua keiki nei iloko o kela nahu mana  ii iho la ua o kalepuni  ma keia hope aku e hoolilo ana wau i o u mau lima i makau kihele mano  a e hoolilo au i na mano i lehu ahi iloko o kuu lima  
 i ko lakou hoi ana mai mai ke kupalu mano ana  a pae ma honaunau  ike aku la ia i kekahi laau kou e ku ana ma ke awa pae waa  i ka oleloia ekolu kanaka nana e apo puni  hele aku la ua o kalepuni a ma ua kumu laau nei  lalau aku la oia me kona mau lima  a huhuki ae a hemo  ua like me ka lalau ana i ka hapawalu  pela kona huhuki ana i ua kumu kou nei  i iho la oia  e hoolilo ana au i o u mau lima i koi kua waa no hilo  
 a no keia hoike ana o kalepuni i kona ikaika imua o keawenuiaumi  nolaila  mahuka aku la oia a noho mauka o ka mauna o hualalai  mawaena o maunaloa a me ke kuahiwi o kona  ua kaulana ia wahi a hiki i keia manawa  na ahu a umi  a pela no ma na wahi a pau a ke alii o hawaii i noho ai iloko o kona mau la e mahuka ana  
 haalele iho la o ua o keawenuiaumi i kona noho alii ana ia hawaii  mamua o kona mahuka ana  kauoha iho la oia i kekahi kahu ona ia maunaloia   eia wau ke hele nei  i noho oe a i hiki mai o kalepunui  ina i ninau ia u  olelo aku oe  ua make au   ae aku la kela  o ka hele iho la no ia a noho ma kahi i oleloia na ahua a umi  
 mahope iho oia manawa hiki aku o kalepunui  i ko keawenuiaumi hale  ninau aku la  hai aku la ke kahu o keawenuiaumi e like me kana olelo  
 maopopo ae la ia kalepunui  aole alii o hawaii i koe  lawe koke ae la oia i ka aina  a ku oia ma ka noho alii o keawenuiaumi  
 ia keawenuiaumi e noho ana i ka mauna  kauoha ae la oia i kana kahuna ia mokupane  penei   e pono e anaana ae oe ia kalepuni a make  i ku hou aku au ma ka noho alii   
 mahope koke iho o ke kauoha a ke alii i kana kahuna  hoouna koke aku la ke kahuna he 80 kanawalu kanaka i kahoolawe  maluna o na waa e eli i punawai umi anana ka hohonu  e hoopuni ia luna o ka punawai i na pohaku he nui  
 a pau keia mau mea a pau i ka hana ia  alaila  hoonohoia hookahi elemakule lawaia me kana wahine i ua punawai nei  aia no ua punawai la ma kanapou  i kahoolawe  a hiki i keia la  
 mamua o ka hoi ana o na kanaka he 80 kanawalu i hawaii  mai kahoolawe aku  olelo aku la ke kahuna i ua elemakule nei me ka luahine   i noho olua ia nei ina i puka mai kekahi kanaka nui  ua aki ia ka lauoho  ua like ka loihi o ka aki me ka pupu olona  alaila o ke kanaka ia nona nei lua wai  malaila oia e make ai  ina i noi mai i ai  hoole aku olua aole ai  haawi aku olua i ka ia a pau loa e like me ka nui o kona makemake  malia o ai i ka ia a make i ka wai  ina i noi mai i wai  mai haawi olua i ka wai  kuhikuhi aku olua i ka wai iloko o ka lua wai   
 ia hoi ana o ke kahuna me na kanaka a hiki i hawaii  ia manawa hoomaka ke kahuna e ku i kana pule anaana e make o kalepuni ma kahoolawe  iloko o ka lua wai i hoomakaukau ia nona  
 mahope iho o ko ke kahuna anaana ana ia kalepuni  ua ku ka mano o kauhola  hoomaka koke keia e hele i kohala  no ka mea  ua lealea loa keia i ka hopuhopu mano  a o kana puni no hoi ia i hai ai  o ka hakaka me ka mano  
 ia ia nei i hiki ai i kohala  hiki loa keia i kauhola  i kahi i ku ai ka mano  e paapu ana na kanaka he lehalehu  e makaikai ana i na mano he nui loa  aole e hiki i kela lehulehu ke au i ka heenalu no ka makau o nahuia e na mano  
 ia manawa koke no  lele koke aku la o ua o kalepuni iloko o ke kai iwaena o na mano  
 aka  no ka lilo loa o kalepuni i ka pepehi i na mano  ua lawe loa ia oia e ke au i ka moana o alenuihaha  ekolu po ekolu ao  pae oia i kanapou  ma kahoolawe  nana aku la keia e ku mai ana he wahi hale  
 hele aku la keia a hiki i ua wahi hale nei e noho ana hookahi elemakule  hookahi luahine  alaila hoomanao iho la laua nei i ke kauoha a ke kahuna a keawenuiaumi ia laua nei no ua kanaka la  
 ia kalepuni i hiki aku ai a halawai me laua nei  aloha aku la laua nei  aloha mai la kela  ninau aku la laua nei   ma ka moana mai nei oe   olelo aku la kela   ma ka moana mai nei au  ekolu po ekolu ao  hiki mai nei au ia nei   
 olelo aku la o kalepuni   aole he ai a olua   hoole aku la laua nei  aole a maua ai  aia wale no ko maua ola  a holo mai ka waa mai honuaula mai me ka ai  alaila kuai aku maua i ka ia  loaa ka maua ai  a pela no ka waa ke holo mai mai ukumehame mai  loaa ko maua ola e noho nei  pela wale no e noho ia nei keia wahi  a i keia manawa  ua pololi maua  hookahi no ai kamaaina o keia wahi he kupala  
 nana ae la o kalepuni  o ke kau a na papa kaulai ia  ninau ae la keia   nawai keia mau ia e kau nei  olelo aku la laua   na maua no   noi aku la keia i ka ia  haawi mai la laua nei  
 ia laua nei i haawi mai ai i ka ia  e noke aku ana keia i ka ai i ua mau papa kaulai ia nei a pau i ka ai ia  eha ka nui o na papa kaulai ia  
 olelo hou o kalepuni   pau loa mai la no ka ia   hai aku la no laua nei  elua ipu ia makamaka i koe  ua liu i ka paakai  o ko ia nei noke aku la no ia a pau loa  aole ia i koe  ia manawa  ono wai o ua o kalepuni olelo aku la oia i ua mau kamaaina nei   aole o olua wai   olelo aku la laua  aole he wai maoli o keia wahi  he pono na ka ua naulu  i keia manawa  ua oki loa i ka wai o ka ua  hookahi no wai o keia wahi o ka wai kai iloko o ka punawai i eli ia  
 hele aku la ua o kalepuni a iho ilalo o ka luawai e inu  ia ia nei e inu ana  e olokaa aku aku ana laua nei i ka pohaku  a kaumaha loa ko ia nei kua i na pohaku he nui  oni ae la keia a lele liilii ae la na pohaku  iho hou no keia e inu  olokaa hou ae la no ua mau mea nei i na pohaku aneane piha ka luawai  oni hou ae la no keia lele liilii na pohaku iloko o ke kai aole keia i kena ka ono wai  no ka mea  ua paa loa ka wai i na pohaku  
 alaila olelo aku la o kalepuni   mamuli make olua ia u no ko olua kolohe   oili ae la keia mailoko ae o ka paakiki i na pohaku  ike ae la ka elemakule e make ana laua nei  holo aku aku la oia  kahea mai la ka luahine   he holo ka kau  kainoa he hoomanawanui aku a make ka enemi  alaila pono  a holo aku auanei oe pakele  e holo no paha e make no  ina no e noho no e make no  o ka ikaika anei keia e pakele a i ke holo aku  ua like keia kanaka me ke kaikoo ke komo i na la ino o kaulua  o ka holo loa no ia o ke kane  aole maliu mai i ka olelo a ka wahine  
 aka  hoomananui loa ka wahine e make ua o kalepuni  lalau oia hookahi pohaku ma kona lima a pehi ma ka lae o kalepunui  o ka make no ia  
 ua maopopo aole i make o kalepunui no ka ikaika o kela luahine  aka  no ke ku wale ana ka pohaku ma kona lae  aole i pau  
s  n  halole 
honolulu  aug  28  1861  
 
 e noonoo mamua o ka lawe ana i ka nupepa   
 
 e ka hoku o ka pakipika e  e aloha auanei kaua  a me ka ahahui pu  
 e ae mai oe ia u e kuka pu no ka mea i ikeia ma ka  nupepa kuokoa     oia hoi ka manao o waianuenue  e hapai ana oia i na huaolelo hoohilahila   waiwai ole    ilikole   oia kana mau huaolelo hoohilahila e waiho la ma ke akea  
 no kona ike ana he poe ilihune ka poe nana e hoopuka nei ka hoku o ka pakipika  nolaila kona olelo ana  e ninau mua ka poe e manao ana e lawe i ka nupepa ina he kanaka waiwai ka mea nana e hoopuka ana ka nupepa  alaila  e pono e lawe i kana nupepa  oia ke kumu o keia kanaka i manao ai e lawe 
i ka nupepa a wini me ke kanalua ole no na dala elua o ka makahiki  a me kona hoowahawaha ana i ka hoku o ka pakipika  no ka mea  ua maopopo i kona manao  he poe ilihune ka poe e kukulu paa nei i ke kino o ka hoku o ka pakipika  nolaila kona lawe ole i ua nupepa nei i hoopukaia e ka ahahui  me kona ninau kohu ole iho  
  owai ka mea nana e hoihoi mai keia poho  o ka poe i lawe i ka nupepa me ka uku i na kala elua   
 auhea oe  e waianuenue  o ka mea e lawe ana i ka nupepa  nana no e uku aku i ka poe e hoopuka ana  aole na ka poe e hoopuka ana i ka nupepa e uku hou aku i ke poho o ka mea e lawe ana  i lohe oe e waianuenue  pela anei oe e manao ai e lawe i ka nupepa a wini me kou manao iho  na h  m  e hoihoi hou mai kou poho i lilo ai i ka makahiki   kupanaha no oe   e hele oe ma huha  e nana aku oe ma ka manao o wini  ke mihi la oia no ke poho  ke lawa ole na inoa he 2 500  
  e lilo ana keia i mea poho nou   wahi a wini  ia oe hoi e waianuenue  ke makemake la ka  oe e hoihoiia ke poho o ka poe e lawe ana i ka nupepa   he keu oe o ke kanaka lokomaikai nui wale  ka haawi wale aku no ia mau mea a pau  me ka uku ole ia mai  aole i mihi ka poe ilikole i ke poho  loaa e no ka mihi i ke kanaka waiwai  ke hoi nei au i ka nani o maunakilohana a me ka lai o keoneula  l  p  kaleilehua  
keoneula  kapalama  sept  27  1861  
 
papa manuahi  
 
 eia ka mea hou loa no na kanaka maoli o hawaii nei  ua loaa mai ia u na papa oregona o kela ano keia ano  me ke kumu kuai make pono loa  e pono e hele mai oukou e hoakaka i ka oiaio no keia mea  eia ke ano o na laau a me na papa  
 laau nui  laau liilii  papa hele  papa kahiia  paipa kalakala  papa paina no amerika a me na pine paa  pili  
 eia kekahi  pena keokeo pelekane maikai loa  pena omaomao lenalena  aila pena  wai hoomaloo a me na mea e ae kupono no na hale  aia makai ma aina hou  mauka iho o ka hale dute hou  
geo  g  howe  
 
olelo hoolaha  
 
 e hoolohe mai oukou na kanaka hawaii  eia ma ko u hale kuai  oia hoi ka hale mahoe  makai o ka uapo  na oo maikai he 250  elua dala ke kumukuai pakahi  kaula lopi kupono ke ako hale  na kaula lio kaula moku a pela aku  na pena o kela ano keia ano  aila kukui makau lawaia  a me ke aho no hoi  he make pono ke kumu kuai o keia mau mea  aia ma ko u hale kuai makai o ka uapo  oia hoi ka hale mahoe  h  w  severance  
hanale  
 
pai kii  pai kii   
j  w  king  hope o haulani  
 
 maluna o ka hale pai palapala o h  m  wini  e pili ana me ka hale leta  o ka poe makemake kii maikai a holopono  e hele mai no oukou ma ko u hale pai kii  o ka poe hemahema i ka lole ole e pai kii ai  e loaa no malaila holoku  pukiki paha  mai poina oukou i ka hele mai  kini  pai kii  
 
oihana loio  
 
 john l  nailiili  aia kona keena oihana loio ma ke alanui nuuanu  ma kai iho o ka hale kuai o a  s  cleghorn  ma ka hale ai o na kanaka hawaii  i kapaia o  haleola   ma honolulu  ua makaukau oia e kokua ma ke ano loio i ko oukou mau pilikia ma ke kanawai no kela hewa keia hewa i hoopiiia i oukou  a ua makaukau no hoi oia e hana me ka maemae loa a me ka pololei i ko oukou mau palapala kuai o kela ano keia ano me na palapala hoolimalima  me na palapala haawi waiwai paa a waiwai lewa  na olelo ae like o kela ano keia ano  na palapala hoopaa o kela ano keia ano  na palapala moraki waiwai paa a waiwai lewa  o na palapala hoohui o kela ano keia ano  a me na palapala hoopii i na ahahookolokolo no kela hewa keia hewa kivila a karaima  a me na palapala kauoha a pau  a me na palapala a pau o kela ano keia ano  e ninau no ia ia no ka uku  
honolulu  augate 31  1861  
 
make pono  
 
 auhea oukou  e ka poe e makemake ana e kuai i ka lio maikai  me ke kaa a me na ili kauo kekahi  
 hookahi haneri me kanalima dala ke kumu kuai  
 e hele koke mai a e ninau ia j  p  shields  ka haole hana noho lio  makai iho o ka hale kuai laau lapaau o kauka  ma alanui papu  1 3t 
 
olelo hoolaha  
 
 ke hai aku nei i na mea a pau  o kekahi haole o beni  kuu kane mare ua noho kaawale maua iloko o na makahiki eono  me na makahiki hoolu ekolu  ua holo aku i ka aina e  nolaila  ua pilikia loa wau i na mea e pono ai ka noho ana  me kuu kino  nolaila  ke manao nei au  e huli aku i mea e pono ai ko u noho ana  ma ke ano hoolimalima  ua kaawale loa wau mawaho i keia manawa  no ka pau ana o na makahiki i hoomalu ia ai  poepe w  
honolulu  sept  24  1861  1 2  
 
olelo hoolaha  
 
 e ike oukou e na mea a pau loa  owau o kaniniu  wahine mare a nameilihune  ua ike oukou ma ka helu 24 o ka hae hawaii  eia ko u manao malaila  ua hoolaha huhu ole mai kuu kane ia u aole au i haalele i ko maua wahi moe  aka  o ke kumu o ko u haalele ana  o ka malama pono ole ia u i ka ai a me ia a me ke kapa  ia mea aku a ia mea aku  nolaila  i ko u noho ana malalo o ka malu o kuu kane  ua hai mai au i malama i na mea a pau nana maluna  eia ka mea kupanaha iwaena o ka maua noho ana  aole ona makemake i ko maua noho pu  no ka lilo o kona manao i ka lalau  oia ke kumu o ko u haalele ana ia ia  aka aole no i pau ko u aloha ia  ke kali nei no wau ia ia i kona kii mai ia u ina ia e hana hou e like me na mea i haiia maluna  alaila e hana no wau e like me ke kanawai  
na miliama kaniniu  
kaumakapili  honolulu  sept  19  1861  1 1t 
 
olelo hoolaha  
 
 e ike oukou a pau  ua hemo hou ka puka o haleola  ka hale paina o kaikainahaole mamua  a oia hoi o  haleola   ka hale ai o na kanaka hawaii  e paina ana i keia wa  pono no oukou e hele mai e paina no ka uku oluolu  
 e ninau no ia hikiau  
honolulu  augate 29  1861  
