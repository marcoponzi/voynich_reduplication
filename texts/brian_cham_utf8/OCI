1247

L'an MCCXLVII, el seten jour del mes d'abriel, Trencavelh viscomte de Bezes, fes carta e instrumen dabsolucio, als senhors Cossols de Bezes, del sagrament de fizelitat que los ditz senhors Cossols e la viela de Bezes li farian e eran tengutz de far, e yschamen del servisi e servitut que los sieutadas de la dicha viela li farian: Esta ne carta publica, laqual es en la gran cayscha de la Mayo comuna.

Item lan dessus dig MCCXLVII e la novena calenda de jun, se comenset lo tractamen de far lo comensamen de la font del mercat de Bezes, per los honorables senhors Cossols, e per tot lur honorable cosselh de la dicha viela de Bezes, en la manieira que podes vezes hobrada.

So son los senhors Cossols sobreditz, que en aquel temps eron; soes a saber:

Senhor Bernat de Pradas - senhor Peyre Pantasalada - senhor Esteve de Bajas - senor Peyre de Santa Aularie - senhor Guillem Daynha - senhor Bertran Sayschac - senhor Peyre Moliniez.

Lorsquals senhors Cossols dessus nominats van apelar los sehors desus escrigx e motas gens de la viela de Bezes per saber si degun y volia deguna causa dir.

Premieirament van appelar los sobreditz senhors Cossols, mossen Johan Cranha senescalt de Carcassona e de Bezes. Pus van appelar mossen Ramon evesque de Bezes. Pus van appelar mossen Guilhem abat de mossenhor Sant Jacme.

Pus, mossen Jacme abat de mossenhor Sant Afrodisi.

Pus, van far venir lo senhor Bernat Cans, el senhor Guilhem Guitart, los quals dos senhors van prepenre l'obra de la dicha fon, aissi quant vezer se pot hobrada.

1336

L'an MCCCXXXVI foren Cossols

    Mosson Peyre Desmas sant Andrieu . . . . . per Taulas.
    Senhor Bernat Gibeli . . . . . . per Mercadies.
    Maystre Guilhem Danha, notari.
    Senhor Ramon Laurés . . . . . . per Parayres.
    Senhor Johan de sant Andrieu . . . . . . per Sabaties.
    Senhor Peyre Sérinha . . . . . . per Pelicies.
    Senhor Andrieu Galhart . . . . . . per Lahor.

Item l'an sobredich MCCCXXXVI, el XVII jour de genoyer, los sobreditz senhors Cossols van manlevar de mossen Andrieu Frezols filh, que fo saentras de mossen P. Frezols, cavalier del castel de la Veruna VIIe XI liv. VI den. torn. contan los tornes XII d.

Item l'an dessus escrich MCCCXXXVI, dijous; que fo los VIII jour de febrier, à hora de vespres, venc à Bezes lo Rey de Franssa, nostre senhor que avie nom mossen Phelip de Valoys et anava ambel madama la Regina sa molher. Els senhors Cossols de la dicha viela feron li presen de belcop de bela vaissela d'argent. Et feron mantos los ditz senhors Cossols, que degun temps ne fouc vist qu'en portesso davan.

Et van venir am nostre senhor lo Rey sobreditz, so es a saber, lo Rey de Navarra et motz d'autres Dux, Princeps, comtes, baros et tanta de nobleza que non se poyria noumar.

1341

L'an MCCCXLI foron Cossols

Senhor Augie de Fancha. - Senor Ricart Roart. - Senhor Johan Barryeira. - Senhor Amalric Lieura. - Senhor Miquel Folcran. - Senhor Johan Nadal. - Senhor Mathieu Vidal.

Aquel an mezeis dessus dig foron autriadas letras per lo Rey de Franssa nostre senhor lo Rey Phelip als senhors Cossols, et a lur honorable cosselh de la viela de Bezes, que son en la manieyra que es aissi escrig; et en la manieyra que se seq, es estat publicat et cridat a vos de trompa; que os s obreditz senhors Cossols que la hora eron, aguezon et empetrezo las lettras dessus digchas, que aguesso fieyra en la viela de Bezes per tot temps, et sus aisso los sobreditz senhors Cossols feron gravar, et á votz de trompa las crideron a totas vielas et castels et a totz merchans aissi quan se seq.

Premieyramen autriam per nos et per nostres successors Cossols que per tot temps seran en la dicha viela de Bezes, als senhors merchanz, comprados et vendedos de Narbona, La Grassa, Carcassona, Lymos, Fangaus, Montolieu, Viela Pentha, Avinhonet, Tholosa, San Paul, San Felix, Monrial, Soreze, Trebes, Bel Puech, Mazeras, Pamias, Mirapeys, Albi, Castras, San Pons de Thomieyras, Sant Amans de Valtheza, Lodeva, Ginhac, Clarmon, Montanhac, Castelnoudarri, Sant Paragori, Monpeler, Nemzo, Belcaire, Vivies, Avinho, Alex, Ayes, Tarasquo, Masselha, Aurenga, Carpentras, et de tots autres merchands, et de tots los autres lox et castels, vielas et cieutatz del rialme de Fransa, et de foras lo rialme, don que sian, que vengan á las fieyras que nostre senhor lo Rey de Fransa ha autreiadas a nos ditz Cossols et a la viela de Bezes et a nostres successors perpetualmen lasquals fieyras son e seran daissi avan perpetualmen al XXme jour del mes de May, am. VI jorns per danamens en seguens.

Item donan et autrian, nos ditz Cossols, e nom de nos e dels autres successors nostres Cossols que per tot temps seran en la dicha viela de Bezes, a totz mercadies, comprados, e vendedos dels lox sobreditz, et de tots autres quals que sian, que vengan en las dichas fieiras de Bezes, que sian quittis e franx de pagar deniers ny autra causa de botigas, de liegs e de stacas de IIII ans esseguens, tenguda la premieyra fieyra.

Item volen et autrian et prometen a tots comprados e vendedos (tenguda la premieyra fieyra) quels puesco totas las horas que se volran, elegir, metre et establir . . . . . . ses apelar nos dits Cossols ni autres de la viela de Bezes per lo temps avenen, segon que lor sera avist de far, et segon que en las autras fieyras de Pezenas et de Montanha son escrivadas.

Item volen et autriam nos ditz Cossols, e nom de nos e de nostres successors Cossols que per tot temps seran de tener e de gardar lo for de vis, de civadas e de fes aissi quan valra, 1 mes davan las fieyras de Bezes.

Item volen et autriam, nos ditz Cossols, et prometten e nom de nos et des nostres successors Cossols, que per tot temps seran de la dicha viela de Bezes, de encartar tener e gardar l'estima de las botigas que per alcuns prosomes dessus digz eligidos, per las alas dels merchans avenidos sera facha, els bes de la Mayo communa e de la universitat de Bezes, obligar per las causas contengudas en aquestas letras, atendre e no convenir totas las horas que per lo sobre pauzats alcunas daquelas alas ne seran requitz.

Item fam a saber e manifestar nos ditz Cossols a tots qui aquestas letras veyran, que tot mercadier que porte o fasse portar draps, o autras mercadarias en las dichas fieyras, es e sera quittis dintrada, de leuda e de barra; e si tant es que tenga botiga e taula en la dicha viela e en las fieyras dessus dichas de Bezes, no pagara deguna leuda de las mercaderias que vendra, sino tant solament IIII den. per taulier e de botiga al Rey, aissi coma es acostumat en las fieyras de Pezenas et de Montanhac, e en la dicha viela de Bezes.

Et si tant es que vendre no puesco, que cascu las ne puesca tornar vas son hostal ses pagar leuda ny peratge.

Item autriam et volen que las mercaderias et totz los autres homes et femnas que venran a las fieyras de la davan dicha viela de Bezes seran quittis de pagar baca VIII jorns davan las dichas fieyras et VIII jorns apres, et aytant quant las dichas fieyras duraran e per so que aquestas gracias et promesas e les autras causas en aquestas persens letras contengudas sian veras e fermas et establas per tot temps perpetualmen, ses jamay neguna cauza franher ny amermar.

Nos Guilhem Augié, Sicart Roart, Joan Barieyra, Amalric Lieura, Miquel Folcran, Johan Nadal, Mathieu Vilar, Cossols dessus ditz de la viela de Bezes, per nos et e nom de nostres successors Cossols que per tot temps seran en la viela de Bezes, pauzan lo sagel del comu de la dicha viela de Bezes en pendent, de voluntat et de cossentimen del cosselh nostre general, en l'an de la nativitat de nostre Senhor Dieu MCCCXLI, el ters jorn del mes de may.

1348

E en l'an MCCCXLVIII, la premieyra semmana de carema comenset a Bezes la gran mortalitat, e comenset costa lo porge den Sicart Taborieg mercadier, costa en P. Peruc, ques de peyra al cap de la carieyra Franceza, et moriron totz los senhors Cossols, els clavars, els escudiers, et apres tanta de gent que de mil non y remanian cent.

En apres estet tota la mayo comuna desolada que non fouc home que lay treves ni rodes et va venir lo senhor Guilhem Augie de Fancha, Borzes, et anet per la viela parlar als hostals daquels que eron malautes, e que hom volgues proveir sus lo fach del cossolat, et aiustet tant de bos homes quant pot trobar, et aneron far regens per los cossols, soes a saber.

    Senhor Johan Guitart, per Taulas.
    Senhor Esteve Barba, por Mercadiers.
    Senhor Johan Correge, per Mazel.
    Senhor Bernat de Serts, per Sabatiers.
    Senhor Ramon Huc, per Aludies.
    Senhor Esteve Portal, per Lahorayres.

E van elegir que fos lur escudir Jacme Mascaro.

Pus van elegir Clavaris a XX de may coma regisson.

    Senhor Aymeric Barba, per Taulas.
    Senhor Olivier Paulinha, per Pararies.
    Senhor Guilhem Raynes, per Lahor.

E van levar una talha que era endicha per los senhors Cossols que morts eron, que valie lo d. VI sols.

Pus feron caritadies mages.

    Senhor B. Guitart, per Taulas.
    Senhor Razols Sira, per Mercadiers.
    Senhor B. Olivier, per Mesies.
    Senhor Guilhem Roma, per Lahorayres.

Et feron en cantayres lo jorn que P. Delmas moricet, aiso fouc XXIII de may davan la porta mage de Sant Felis,

    Vices Cruvelier
    Esteve Raynaut
    Berthomieu Bonafos.

L'an MCCCXLVIII lo jorn de Sant Andrieu que era dimergue, se va endevenir que lo comte dArmanhac que era adont loctenen del Rey nostre senhor en Lengadoc vent a Bezes, et 1 cavalier seu sen anet deportar al borc del Rey fora los murs; et anet en una carieyra pres del bordel, enque avie una novia, enque balavon e dansavon; el cavalier regardan lur estat, van li dir que s'en anes, el cavalier no sen volt anar, e els van lo batre e nafrar. El cavalier va sen anar a lostal del comte. De que lo comte ne fouc trop corrossat, et mandet que aquels que ho avian fach fosson pres, e que sen feres justicia: et va lo hom meter a la cort, et fouc juiat á pendre; may lo poble menut se va escomoure, et aneron a la cort e van dir que aquel que era juiat a pendre lo laycesson anar, sinon els romperon las portas de la cort. Et la una partida de las gens aneron a la hostalaria del comte, et van li dir que feres revocar la sentencia, et lur bayles lo prionier, sino, que pesses de mori; el comte mandet a la cort que tantost lur fos baylat.

Ben valgra may non ho aguesso fach que pueysas ne foron pendutz trops et aquel que ho avia fach no perdet may lo ponh.

1349

L'an MCCCXLIX foron Cossols

    Senhor Johan Bigot, per Taulas.
    Senhor Guilhem Escardavilla, per Mercadies.
    Maystre P. Pastre, per Notaris.
    Senhor Jacme Betinha, per Mazel.
    Senhor Nicolau Poiol, per Mersies.
    Senhor B. Rog, per Coyraties.
    Senhor Guilhem Capelié, per Orgies. E moric aquel an: els senhors Cossols feron sonar lo gros cen de Sant-Nazari.

Foron Clavaris.

    Senhor Razols Sira, per Mercadiers.
    Maystre Miquel Sedel, per Notaris.
    Senhor Pey Segin, per Messiers.
    Senhor P. Gavasto, per Coyratiers.

E feron de talha en aquel an X s. per denier.

Foron Caritadiers.

    Bernat de Badonas, per Taulas.
    Jacme Vanieyra, per Mercadiers.
    Benezech Bru, per Mazel.
    Bernat Amiel, per Coyratiers.

1350

L'an MCCCL foron Cossols

    Senhor Guilhem Augié de Fancha, per Taulas.
    Senhor Razols Sira, per Mercadiers.
    Senhor Esteve Emengau, per Pararis.
    Senhor Johan Cotelier, per Peliciers.
    Senhor Pons Ros, per Sabatiers.
    Senhor Esteve Sabatie, per Molinies.
    Senhor Johan Cortinals, per Lahor.

Foron Clavaris.

    Huc Cabot, per Taulas.
    Ramon Gaychat, per Mercadiers.
    Ramon Yslan, per Lahor.

Foron aquel an de talha per testa . . . . . . 1 flori.
Pus per denier II s.
Pus per denie III s.
Pus per denier III s et V s per testa.

Foron Caritadiers.

    Guilhem Audi, per Taulas.
    Johan Benezeg, per Mercadiers.
    Maystre Bernat Cornelh, per Notaris.
    Johan Visme, per Pelicies.

Lan sobredich, lo jorn de Sant Berthomieu moric lo Rey de Fransa que avia nom Mossen Philip de Valoys; Dieu del cel haia la sua arma.

1351

L'an MCCCLI foron Cossols

    Mesier Guilhem Morut, per Taulas.
    Senhor P. Astrebo, per Mercadiers.
    Senhor Guilhem Rossilho, per Mazel.
    Senhor P. Abelha, per Messiers.
    Senhor P. Bonnet, per Fabres.
    Senhor Ramon Folcran, per Lahor.
    Senhor Johan Bandriga, per Sabatiers, a moric Cossol.

Foron Clavaris.

    Johan Benezeg, per Mercadiers.
    Ramon Orts, per Sabatiers.
    Johan Andrieu, per Messiers.
    Bernat Raynes, per Fabres.

Foron Caritadiers.

    Brenguie Augie, per Taulas.
    Pons Amielh, per Mercadiers.
    Ramon Navar, per Messiers.
    Pey Ramon Revel, per Fabres.

Aquel an feron de talha per testa 1 florin. Pus denier 1 seyre d'escut. Pus per denier 1 ters de flory.

L'an sobredich MCCCLI fouc una granda questio entre la Cort de Carcassona e la Cort de Bezes; so es a saber, que per mandamen de mossenhor lo senescalt de Carcassona, venc a Bezes maystre Ramon Rogie per comessari, et ben XII sirvens de Carcassona per trayre alcus sirvens rials que se dirie que avian fach una gran enjuria al jucge de crims de Carcassona. El dig mossenhor senescalt volen far justicia volia que lo dich comessari los ne gites de la cort de Bezes, els ne menes à Carcassona; et sobre aisso, los senhors Cossols de Bezes foron requitz que los plagues, que per la vertut dels privileges quels avian de nostre senhor lo Rey, quels no sostenguesse que la Cort de Carcassona non los trenquesso; quar els volian que si els aguesso res fach, que la Cort de Bezes ne feres justicia. Els senhors Cossols, vezen et regardan la enjuria van perpenre la dicha causa, el quas que los ditz prioniers aguesso facha causa mal, a pouch que lo dig mosssenhor senescalt ne feres justicia, quant se vengra a las sizas, en aissi coma lo cosselh de la Cort de Bezes ordenera.

1352

L'an MCCCLII foren Cossols

    Senhor Frances Bofat, per Taulas.
    Senhor Andrien Astrebo, per Mercadiers.
    Senhor Olivier Paulinha, per Pararie.
    Senhor Guilhem Boc, per notaris.
    Senhor Bernat Rog, per Coyratiers.
    Senhor Johan Gangi, per Peliciers.
    Senhor Augié (Nicolau), per Fustiers.

Foron Clavaris.

    Senhor Guilhem de Badonas, per Taulas.
    Senhor Folc Girona, per Pararie.
    Senhor Ramon Boquet, per Fustiers.

Feron de talha aquel an sobre dich, per d. mieg flori.
Pus per denier 1. quart de flori.
Pus per testa 1. flori et un quart de flori per denier.

Foron Carrayries

    Senhor B. de Badonas, per Taulas.
    Senhor P. Roquie, per Mercadiers.
    Senhor Guilhem Duran Sicart, per Parayres.
    Senhor Marti, per Fustiers.

Foron Caritadies.

    Senhor Ramon Brenguie, per Taulas.
    Senhor Esteve Barba, per Mercadiers.
    Maystre Guilhem Salat, per Notaris.

Aquel an valc lo carto del vi 1.gros.

Aquel an comenset la pladeiaria d'Aygas Mortas.

Et en aquel an meteix, lo dimecres d'avan Nadal, fouc pres Sant Anthoni per lo captal de Buch que era Engles.

Lo Senhor de Sant Guiraut es tengut de pagar cascun an a la festa de Tots Sants al comu de Bezes XXX s : pres ne carta maystre B. Pons, Alias Sabatier, notari rial l'an MCCCLII a XXV del mes de jun.

L'an MCCCLII a XXV de jun, feron donatio als senhors Cossols de Bezes e a tota la universitat, totz aquels que son en aquest cartel escrigz: so es a saber, de la parso que avia en la fon del mercat de Bezes aisi quant se conte en las notas de maystre B. Pons Sabatier, notari rial.

    Lo senhor Johan Bigot, borges, I. carto d'ayga.
    Senhor P. Cabot, mercadier, III cartos.
    Senhor Guillem Honelha, fustie, V cartos e mieg a XXVI de jun.
    Mossen Guiraut buadela, IX cartos, quar el ne cantave en la capela de la Mayre de Dieu de la Magdelena. Car lo senhor P. Aludie lay donet per so que pregues Dieu per l'arma de si et de sos Payres.
    Senhor P. Ginieys hy remes tot lo dreg que y avia.
    Senhor Jacma Bedos, parayre y remes II quartos que y avia.

L'an MCCCLIII foron Cossols

    Senhor Cabot Cabot, per Taulas.
    Senhor P.Raynols, per Mercadiers.
    Senhor Johan Coregie, per Mazel.
    Senhor Brenguie Laures, per Sabatiers.
    Senhor Johan Garnit, per Aludies.
    Senhor Johan Rossel, per Peyralies.
    Senhor Guilhem Roma, per Lahor.

Foron Clavaris.

    Jacme Banuieyra, per Mercadiers.
    Peyre Thomas, per Sabaties.
    Ramon Huc, per Aludies.
    Johan Costans, per Peyralies.

Feron de talha aquel an per testa mieg escut et I. quart d'escut per denier.

Pus mieg escut per testa e I. quart d'escut per denier.

Pus una talha ad ops dels murs VI. deniers per denier.

E levet se per XV. sempmanas.

Foren levayres de bans

    Bernat de Badonas, per Taulas.
    Johan Raynaut, per Mazel.
    Peyre Romieu, per Lahor.

Foron Carrieyres.

    Guilhem Audi, per Taulas.
    Peyre Cabot, per Mercadiers.
    Peyre Segui, per Mezies.
    Ramon Vilar, per Peyralies.

Foron Caritadiers.

    Guilhem de Badonas, per Taulas.
    Ramon de Mars, per Mercadiers.
    Johan Baudriga, per Sabatiers.
    Jacme Beninha, per Mazel.

Aquel an fouc mes seti davan Sant Antoni per lo comte d'Armanhac lo dimengue davan Caramantran, quar los Engles desquals era capitanis lo captal de Buch, avian pres lo dig loc, e lo tenguero entro pres de Sant Miquel que lo desemparero de lur bon grat e pey aneron en Bordales.

Aquel au meteis intret mossen Huc avesque de Bezes, e intret al portal de la Costa del Pon. Els senhors Cossols van far claure lo dich portal, entro que agues jurat las libertatz e les franquezas de la viela, e l'arcivesque de Narbona son frayre va li dir que leves la ma sus aut al portal en senhal de juramen, IIII del mes de may. Pres ne carta maystre Esteve vices e maystre John de Camplont. E aquel jour fes sobre gran freg e sobre gran ven, que tombavan los teules des hostals que hom non auzava anar per carieyras.

1354

L'an MCCCLIIII foron Cossols

    Messie Pons Peyre, per Taulas.
    Senhor Jacme Vanieyra, per Mercadiers.
    Senhor Duran Sicart, per Pararie.
    Senhor Peyre Thomas, per Sabatiers.
    Senhor Johan Rial, per Peliciers.
    Senhor Ramon Yrlan, per Lahor.
    Senhor Johan Seinhier, per Fabres.

May fouc y mes coma regen per sen. Pey. Revel, que los notaris quant venc a la cort per far lo sagramen, los ditz notaris li aneron empausar alcuns crims deque el no devie esser Cossol.

Foron Clavaris.

    Senhor Brenguie Bertran, per Taulas.
    Senhor Johan Folcran, per Pararie.
    Senhor Ramon Gely, per Lahor.

Feron de talha en aquestan I. quart descut per denier.

Pus un autre quart descut per denier.

Foron Carrieyries.

    Huc Cabot, per Taulas.
    Peyre Genieys, per Mercadiers.
    Ramon Jori, per Parayres.
    Ramon Ortz, per Sabatiers.

Foron Caritadiers.

    Imbert de Montadi, per Taulas.
    Peyve Esteve, per Mercadiers.
    Maystre Bernad Cornelh, per Fabres.
    Johan Cotelier, per Pelicies.

Foron levayres de Bans.

    Peyre Cabot, per Mercadiers.
    Johan Baudriga, per Sabatiers.
    Maystre Santz, per Fabres.
    Brenguie Bayle, per Peliciers.

En aquest an crevet lo cloquier de Sant Nazari, soes a saber la nueg de Nadal.

Aquel an meteys foron fachas justas lo jorn de Caramantran, que tenie la taula maystre Pey. Fabre el castela de Cosseno en que era mossen Huc d'Archas e senhor Sicart de Murvielh, e Guilhem de Mezo que tenc taula a celas razas lendema, et se portet noblamen et esperta et a celas en bas et a celas razas, de que hac grand renom. Dious per sa dressa pietat aya de la sua arma.

1355

L'an MCCCLV foron Cossols

    Senhor Bernat Guitart, per Taulas.
    Senhor Daunis Serinha, per Mercadiers.
    Senhor Benezech Bru, per Mazel.
    Senhor Ramon Bertran, per notaris.
    Senhor Peyre Gavasto, per Coyraties.
    Senhor Johan Andrieu, per Messies.
    Senhor Bernat Salvayre, per Orgies.

El dich senhor Bernat Salvayre se va rebellar contra lo cossolat per que li feron despolhar las raubas tro que se fos reconceliat; car el era de la partida dels reformadors.

Foron Clavaris.

    Senhor Johan Esteve, per Mercadiers.
    Maystre Guilhem Roma, per Notaris.
    Senhor Jacme Bernat, per Coyratiers.
    Senhor Joh Emengau, per Mesies.

Aquel an feron de talha per denier I. ters de flori.

Pus per denier I. quart de flori.

Pus ad ops dels murs I. quart de gros, e no se levet mays per VI sepmanas.

Foron levayres de Bans.

    Senhor P. Estaci, per Taulas.
    Ramon Gaudel, per Mazel.
    Guilhem Trencavelh, per Orgies.

Foron Carayries.

    Ramon Cotelier, per Taulas.
    Veria Serinha, per Mercadiers.
    Maystre Guilhem Revel, per Notaris.
    Jacme Vidal, per Mesies.

Foron Caritedies.

    Senhor Huc Cabot, per Taulas.
    Senhor Ramon Grayschat, per Mercadies.
    Senhor Pons Veria, per Coyraties.
    Senhor Johan Corregie, per Mazel.

L'an MCCCLV davan las Totz Sanz, venc en aquest pays lo princep de Galas; et vengueron los coredos entro a Bezes. Mais quand el saup que en Bezes avia grands gens d'armas, ne volc pus avant passar, et venc tant gran neu que si no sen fos tornat, non y a guera Engles no fos remangut en las plassas.

1356

L'an MCCCLVI Foron Cossols

    Senhor Bazols Sira, per l'escala de Taulas.
    Senhor P. Astrebo, per Mercadiers.
    Senhor Folc. Gironas, per Parayres.
    Senhor Ramon Ortz, per Sabatiers.
    Senhor P. Aymoy, per Peliciers.
    Senhor Esteve Sabatie, per Moniers.
    Senhor Joh Cortinals, per Lahor.

Foron Clavaris.

    Aymeric Barbat vielh, per Taulas.
    Guilhem Maury, per Pararie.
    Peyre Bragayrie, per Lahor.

Feron de talha en aquest an davan dich, mieg flori per denier.

Pus per denier I. flori.

Foron lavayres de Bans.

    Veria Serinha, per Mercadies.
    Joh Rial, per Pelicies.
    Brenguier Laures, per Sabatiers.

Foron Caritadies.

    Peyre Boquie, per Mercadies.
    Ramon de Puzac, per Pelicies.
    Esteve Gautier, per Monies.
    Ramon Yrlan, per Lahor.

Foron Carrieyries.

    Ramon Cotelier, per Taulas.
    Jacme Gantaroya, per Mercadies.
    Peyre Boyer, per Parayres.
    Bernat Miralhie, per Sabaties.

L'an dessus dig MCCCLVI a VIII del mes de setembre, fouc pres nostre senhor lo Rey de Fransa que avia nom mossen Johan, et aisso davan la viela de Peyties, don ne fouc tot lo Rialme en tristor; et pres lo en batalha rengada lo princep de Galas filh del Rey dAnglaterra, et puys menet lon en Anglaterra.

Aquel an mezeis, comenset hom a bastir la muralha de Bezes. Els capitols de las gleysas et totz los autres clergues comenseron a pagar a las dichas muralhas.

Pus en aquel an se comenseron a metre e enpauzar las impositios sus totas las mercadarias; lasquals impositios foron autreiadas al comu, per lo Rey nostre senhor o son loctenen, en aiutori de bastir la muralha; e las dichas impositios montavan gran soma.

E foron Clavaris dels ditz murs que jamay non avie fag pus lo cossolat.

    Senhor Peyre Amielh, canabasier.
    Senhor Nicholau Poiol, especiayre.
    Senhor Andrieu Galhart, lahorayre.

L'an dessus dig MCCCLVI venguero a Bezes los jucieus en tal ponch, que despueys en sa la viela ni los castels, no ferem nostre pro.

1357

L'an MCCCLVII Foron Cossols

    Mesie Bertran Andrieu, per Taulas.
    Senhor Ramon Gaysac, per Mercadies.
    Senhor Ramon Gandel, per Mazel.
    Senhor Johan Bundriga, per Sabaties.
    Senhor Nicholau Poiol, per Mesies.
    Senhor Andrieu Galhart, per Lahor.
    Senhor Guilhem Fabre, per Fabres.

Foron Clavaris.

    Esteve Desmas, per Mercadiers.
    Jacme Vidal, per Mesies.
    Bernat Redorta, per Sabaties.

Feron de talha aquel an I flori per denier.

Pus I ters de flori per denier.

Pus ad ops dels murs I gros per denier, e levet se per VI meses.

Foron levayres de Bans.

    Huc Cabot, per Taulas.
    Benezec Bru, per Mazel.
    Johan Cortes, per Lahor.

Foron Caritadies.

    Brenguie Augie, per Taulas.
    Daunis Serinha, per Mercadies.
    Jacme Maystre, per Mazel.
    Pons Ros, per Sabaties.

Foron Carrieyries.

    Guilhem de Badonas, per Taulas.
    Jame Vanieyra, per Mercadies.
    Bernat Abelha, per Mesies.
    Ramon Garoti, per Fabres.

L'an dessus dig MCCCLVII, fouc trames senhor Johan Bigot borzes per embaysador, am lo senhor Johan Servia parayre de Bezes, al Rey de Fransa nostre senhor, que era pres en Anglaterra.

1358

L'an MCCCLVIII foron Cossols,

    Senhor Johan Bigot, per Taulas.
    Senhor P. Raynols, per Mercadies.
    Senhor Guiraut Blanquier, per Parayres.
    Senhor Johan Cotelier, per Pelicies.
    Senhor maystre P. Fabre, per Notaris.
    Senhor Ramon Roquet, per Fusties.
    Senhor Bernat Rog, per Coyraties.

E feron raubas la un partit de vayr.

Foron Clavaris.

    Guilhem Andi, per Taulas.
    Ramon Guiraut, per Pararie.
    Johan Pastre pus vielh, per Fusties.

E feron de talha aquel an per denier I ters de flori.

Aquel an se leveron los portals de la viela de Bezes, e se caveron las cavas.

Aquel an meteis passet a Bezes lo Cardinal de Boluenha.

Foron levayres de Bans.

    Andrieu Gasc, per Taulas.
    Benezech Bru, per Mazel.
    Ramon Yrlan, per Lahor.

Foron Carayries.

    Ramon Cotelier, per Taulas.
    Jacme Lombart, per Mercadaria.
    Peyre Pelegri, per Fusties.
    Peyre Bechier, per Messies.

Foron Caritadies.

    Huc Cabot, per Taulas.
    Esteve Fabre, per Mercadies.
    Guilhem Rossilho, per Mazel.
    Bernat Miralhiez, per Sabaties.

Aquel an commenset hom a far las cossieyras des murs de Bezes tot en torn la viela, et comenseron a pladeiar ams los clerczs.

L'an dessus MCCCLVIII fouc mot gran descensio entre los senhors Cossols de Bezes, mossen Tibaut de Barbaza, senescalt de Carcassona, lo jutge mage, lo jutge de crims, lo avocat del Rey, el procurayre del Rey. Totz aquestz officiers de Carcassona foron requisitz per los ditz senhors Cossols que venguesso jurar las libertatz e franquezas o privileges de la viela, et els recuran que els non ho volian far. Los sobreditz senhors Cossols agueron letras del Rey de Fransa nostre senyor que fosson totz aquelz officiers aiornatz davan lo Rey, et els vezen l'aiornamen volgron far lo dig sagramen, non pas dins la viela de Bezes. Et sus aisso mossenhor l'Arcevesque de Narbona et l'Avesque de Bezes van sen entremetre, et van ne parlar al dig mossen senescalt et als altres officies de Carcassona. E van los ditz senhors oberi, e feron totz lo sagramen. Pres ne carta maystre Frances Causenuejols notari rial de Bezes dedins la viela de Narbona.

1359

L'an MCCCLIX foron Cossols,

    Senhor Brenguie Augie, per Taulas.
    Senhor Jacme Gantaroia, per Mercadies.
    Senhor Johan Coregie, per Mazel.
    Senhor Pons Ros, per Sabaties.
    Senhor Johan Garnit, per Aludies.
    Senhor Mathieu Lombart, per Peyralies.
    Senhor Johan Folcran, per Lahor.

Foron Clavaris.

    Pons Amielh, per Canabassie.
    Ramon Vielar, per Peyralies.
    Argaut Barrieyra, per Sabaties.
    Syvio Savayda, per Aludies.

Foron levayres de Bans.

    Andrieu Gasc, per Taulas.
    Benezeg Bru, per Mazel.
    Ramon Yrlan, per Lahor.

Foron Caritadies.

    Senhor Huc Cabot, per Taulas.
    Senhor Esteve Fabre, per Mercadies.
    Senhor Guilhem Rossilho, per Mazelies.
    Senhor Bernat Miralhie, per Sabaties.

Foron Carrayries.

    Ramon Cotelier, per Taulas.
    Jacme Lombard, per Mercadies.
    Peyre Bechie, per Messies.
    Pons Vielar, per Peyralies.

Senhor Mathieu Lombart, Cossol per peyralies, mori aquel an Cossol.

Feron de talha aquel an III quartz de flori per denier.

Aquel an los clergues de las gleysas de Bezes de voluntat de lurs capitols, soes a saber, del capitol de Sant Nazari, e de totz los senhors canonges; del capitol de Sant Aphrodisi, et de l'abat de Sant Jacme, et de totz los canonges del prior de Cassa e de totz los canonges de Cassa, e la viela de Bezes am totz son conselh aneron metre en compromes lo debat en questio que era entrels, en los honorables senhors Cosselhiers de mossen lo comte de Peyties, aisi cum fo mossen Pey de Carcito Cavalier, et mossen R. La Roqua dune part, e mossen R. Barot canonge de la glieysa de Sant Just de Narbona, e a maystre R. Malpel, e al sen. P. Dorimnis merchan de Narbona, e en lo senhors Peyre del Lac, Cossol de la viela de Narbona, e van ordenar que los senhors de las glieysas dessus, nomadas pagnesson lo fach de la muralha de so que era fach, nys feres, per tot temps, tres melia floris e dos cens floris, e que daqui avan non aguesso pus descencio.

Item may ordenero que el quas, que daqui avan, agnes re a far tant a pons, a fons, quant a mals passes, paguesso la novena part de tot quan costera.

Pres ne carta maystre R. Bertran, e maystre Bernat Agel, notaris.

1360

L'an MCCCLX foron Cossols,

    Messier Bernat Gaira, per Taulas.
    Senhor Peyre Cabot, per Mercadies, e morie Cossol en la vida de Monpelier.
    Senhor Johan Bina, per Parayries.
    Senhor Peyre Thomas, per Sabaties.
    Senhor Johan Cabrayressa, per Canabassies, e aquest an comensero aver Cossol que encaras non avian ahut, e aguero lo que los pelicies.
    Senhor Bernat Raynes, per Fabres.
    Senhor Ramon Gili, per Lahor.

Foron Clavaris.

    Aimeric Estaci, per Taulas.
    Peyre Mauri, per Parayres.
    Guilhem Pages, per Lahor.

Feron de talha per denier 3 tranc.

Pus per denier autre mieg franc.

Foron levayres de Bans.

    Jacme Lombart, per mercadies.
    Mesie Jacques Goch, per Canabassies.
    Guilhem Fabre, per Fabres.
    Bernat Milhare, per Sabaties.

Foron Caritadies.

    Andrieu Gasc, per Taulas.
    Daunis Serinha, per Mercadies.
    Peyre Segui, per Canabassies.
    Peyre Fabre, per Lahor.

Foron Carrayries.

    Jacmes Boto, per Taulas.
    Pons Amielh, per mercadies.
    Bernat Fromit, per Parayres.
    Bernat Arnaut, per Sabaties.

Aquel an dessus dich, se comenset a far lo compes; mais los grans rix homes de la viela non lo layssero a terminar, ny volgro que se feres, perso que hom no saupes lur estat.

1361

L'an MCCCLXI foron Cossols

    Senhor Brenguie Bertran, per Taulas.
    Senhor Raimon Gayschat, per Mercadies.
    Senhor Benezech Bru, per Mazel.
    Senhor Pons Veria, per Corraties.
    Senhor maystre Esteve Viars, per Notaris.
    Senhor Peyre Massas, per Messies.
    Senhor Arnaut Forme, per Orgies.

Foron Clavaris.

    Peyre de Badona, per Mercadies.
    Maystre Bernat Sebeli, per Notaris.
    Peyre Gaubart, per Mesies.
    Johan Marti, per Coiraties.

Foron levayres de Bans.

    Senhor Jacme Botho, per Taulas.
    Senhor Peyre Arnaut, per Orgies.
    Senhor Peyre Acde, pes Mazelies.

Foron Carayries.

    Ramon Cotelie, per Taulas.
    Esteve Fabre, per Mercadies.
    Maystre Guilhem Revel, per Notaris.
    Ramon Massas, per Messies.

Foron Caritadies.

    Arnaud Barbat, per Taulas.
    Johan Esteve, per Mercadies.
    Guilhem Rossilho, per Mazel.
    Brenguie Cambavielha, per Coiraties.

En aquest an, mori senhor Ramon Grayschat estan Cossol per Mercadies.

Mori Senhor Benezeg Bru estan Cossol per Mazel.

Mori senhor Peyre Massas estan Cossol per Messies.

En aquel an feron de talha per denier I. franc.

Item aquel an dessus dich fouc facha la portalieira nova de la Mayo Comuna.

Item aquel an mezeis, feg hom gens darmas per estar en establida contra Gassiot del Castel que era Engles, loqual avie pres en carema per escala lo luoc de Cesseras.

Pus aquel an mezeis venc al pais de Lengadoc lo comte de Tustamera que era frayre del Rey de Castela.


. . en aquel an venc en lo dich pays mossen Segui de Ba. . . que era Engles et pres lo luor de Frontencha.

. . s non tenguet gaire que la vigarie de Bezes y anet . .sir, et fes motas de gens darmas tant que gaires no y . . .n, e los feron passar tot lo pays.

1362

Foron levayres de Bans.

    Jacme Lombart, per Mercadies.
    Ramon Ortz, per Sabaties.
    Peyre Catala, per Pelicies.
    Bernat Fabre, per Monies.

Foron Caritadies.

    Ramon Cotelier, per Taulas.
    Andrieu Amielh, per Mercadies.
    Ramon de Puzac, per Pelicies.
    Esteve Sabatié, per Monies.

Foron Carrayries.

    Jacme Boto, per Taulas.
    Daunis Serinha, per Mercadies.
    Peyre Mauria, per Parayre.
    Bernat Golfi, per Mazel.

1363

L'an MCCCLXIII foron Cossols.

    Messie Pons Peyre, per Taulas.
    Senhor Jacme Gautarola, per Mercadies.
    Senhor Guilhem de Rossilho, per Mazel.
    Senhor Jacme Vidal, per Mesies.
    Senhor Ramon Ortz, per Sabaties.
    Senhor Johan Sahonier, per Fabres.
    Senhor Ramon Roqua, per Lahorayres.

Foron Clavaris.

    Esteve Fabre, per Mercadies.
    Johan Coyra, per Mesies.
    Bernat Ramon, per Fabres.
    Claude Albi, per Sabaties.

Foron de talha tres miegs floris per denier.

Foron levayres de Bans.

    Guilhem Audi, per Taulas.
    Pons Ermengau, per Lahor.

Foron Carrayries.

    Ramon Cotelier, per Taulas.
    Ramon Massas, per Messies.
    Ramon Viguier, per Mercadies.
    Raynaud Passavan, per Fabres.

Foron Caritadies.

    Jacme Boto, per Taulas.
    Peyre de Badonas, per Mercadies.
    Jacme Maystre, per Mazel.
    Peyre Bragayrie, per Lahor.
    B. Miralhier, per Sabaties.

L'an dessus MCCCLXIII, venc a Nemze lo Rey Johan et aiso quant ysit fouc priso, soes a saber dAnglaterra, e covidet totz los Cossolatz a dinar lo jorn de Nadal.

Item l'an dessus dich, a XI de novembre la nueg de Sant Marti, fouc pres lo luoc de Peyrias per Bertrugui e sos companhs.

Aquel an MCCCLXIII fouc pres lo castel de Linha per avol garda, la nueg de Sant Nazari, per Loys Roinhaut que era Engles, de que nac, avans que laisses ni desempares lo dig luoc, de l'Avesque de Bezes e dels senhors Cossols de la dicha viela, X milia floris.

Item costet pus d'autres X milia floris per tener gens d'armas et autres en establida, contra lo sobredich Roimbaut et sos companhs, e las establidas estavan en tres luocs, soes a Maraussa, a Theza et a Cornelha.

1364

L'an MCCCLXIIII foron Cossols

    Senhor Jacme Boto, per Taulas.
    Senhor Jacme Lombart, per Mercadies.
    Senhor Ramon Fromit, per Parayres.
    Senhor Maystre Johan de Fontaynas, per Notaris.
    Senhor Bernat Fromit, per Coyraties.
    Senhor Ramo de Puzac, per Pelicies.
    Senhor Johan Pastre, per Fusties.

Foron Clavaris.

    Senhor Peyre Vilar, per Taulas.
    Senhor Jacme Genestas, per Parayres.
    Senhor Pons Laurens, per Fusties.

Feron de talha aquel an per denier I flori e mieg.

Foron levayres de Bans.

    Senhor Andrieu Amielh, per Mercadies.
    Maystre Guilhem Boquie, per Notaris.
    Senhor Peyre Gavasto, per Coyraties.
    Senhor Bertran Pratz, per Pelicies.

Foron Carrayries.

    Guilhem Cotelier, per Taules.
    Guilhem Carle, per Mercadies.
    Ramon Sabatié, per Parayres.
    Arnaut Fromit, per Coyraties.
    Bernat Porquie, per Fusties.

Foron Caritadies.

    Mesie Esteve Ortz, per Taulas.
    Jacme Emengau.
    Maystre Berthomieu Saynier, per Notaris.
    Johan Rial, per Pelicies.

L'an sobredich fec ta gran freg, que totz los olivies moriron, ny non se troba ges de cauls, e vendie se la lieura dels cauls XV deniers.

Item l'an dessus dig fou pres lou luoc de Bederieus per alcus Engles.

Et aquel an fouc pres lo luoc de Peyriac.

Item aquel an meteis a XVI de may fouc mes seti per davan lo dich luoc de Peyriac.

An apres l'an dessus dich MCCCLXIII, fouc donada la crozada per nostre senhor lo Papa Urba contra aquels que tenian et occupavan lo dich luoc de Peyriac, et generalment contra totz aquels que raubavan, pilhavan et desapavan lo reyalme de Fransa, dont non triguet gayres de temps que totz ho la maior partida foron mortz e destrutz a mala mort.

Es a saber que l'an dessus escrig MCCCLXIIII avie en la senescalcia de Carcassona CIIII milia fuox.

Item avie en la senescalcia de Berlcayre LXX milia fuox.

Pus avie en la senescalcia de Tholosa L milia fuox.

Somma las tres senescalcias CC.XXIIII millia fuox.


L'an dessus MCCCLXIIII, mossen Guilhem Arnaut, morgue de Sant Gili, prior de Malza de lavescat d'Uzes, vendet tot quant avie a Bezes ni en lo termenal de la dicha viela, soes a saber, totz los bes que eron estats de mossen Bertran de Montpezat cavalier, a nostre senhor lo Papa Urba, adops del monestier de Sant Girina de Monpeylier, et ayso per pres de M.CCCC.llr.

1365

L'an MCCCLXV foron Cossols

    Senhor Brenguie Bertran, per Taulas.
    Senhor Peyre Boquie, per Mercadies.
    Senhor Ramon Gaudel, per Mazel.
    Senhor Bernat Melharies, per Sabaties.
    Senhor Peyre Cambavielha, per Lahor.
    Senhor Johan Garnit, per Aludies.
    Senhor Guilhem Bartha, per Peyralies.

Foron Clavaris.

    Andrieu Amielh, per Mercadies.
    Johan Bon. Sauisi, per Mesies.
    Bernat Arnaut, per Sabaties.
    Helias Geli, per Peyralies.

Feron de talha per den. I franc e mieg.

Foron levayres de Bans.

    Ramon Brenguie, per Taulas.
    Peyre Acde, per Mazel.
    Johan Cortes, per Lahor.

Foron Carrayries.

    Ramon Alari, per Taulas.
    Peyre Leonas, per Mercadies.
    Benezeg Guitart, per Aludies.
    Paul Rossela, per Peyralies.

Foron Caritadies.

    Guilhem Cotelier, per Taulas.
    Guilhem Carle, per Mercadies.
    Johan Dolha, per Sabaties.
    Johan Corregie, per Mazel.

Aquel an dessus dich MCCCLXV, se comenset ad empauzar la gabela de la sal.

Item aquel an mezeis fouc fag acort entre los senhors clercz e los senhors Cossols, de Bezes que totas las mesuras quals que fosson dels capitols, de Monflores, de l'almorna, de Sant Aphrodisi, e de Sauma-Longa, tornesso a mesura queres de la peyre en lo capitol de Sant Nazari.

Aquel an mezeys MCCCLXV a XVIII de febrier, comenset a venir a Bezes lo duc d'Ango, frayre et lottenen del Rey Karles Rey de Fransa, filh del bon Rey Johan, en Lengadoc.

Item aquel an dessus dig vengueron de langostas, che a penas vezia hom layre del cel.

Item en aquel an fouc tratat et ordenat per los ditz senhors Cossols e la cort de Bezes, que tota femna que se aiagues denfant, al bateiar del dich enfant non anes ni agues sins VI o VII homes e atrestant de femnas et aiso sur la pena de I. franc.

En l'an MCCCLXVdessus escrig, pagava la viela de Bezes als subsidis et talhadas, per XII cent menhs V fuox, et duret entro lan MCCCLXXVIII, que torneron los fuox de Bezes a VI cent fuox.

Item es tornada la senescalcia de Belcayre de LXX melia fuox que y avie a XII melia fuox.

Et en aquel an MCCCLXXLVIII, trobet se que de cent melia fuox que avie en la senescalia de Carcassona lan MCCCLXIII, fouc tornat e armeniat a XVI melia fuox.

Item la senescalia de Tolosa, de L. melia fuox que y solie aver come dessus es dich, es tornada a VIII melia fuox.

Soma las tres senescalcias XXXVI melia fuox.

E solie ne aver CC. e XXIIII melia fuox.

1366

L'an MCCCLXVI foron Cossols ,

    Messie Ramon Fabre, per Taulas.
    Senhor Bernat Laur, per Mercadies.
    Senhor Ramon Guiraut, per Parayres.
    Maystre Ramon Gemeys, per Canabassies.
    Senhor Bernat Redorta, per Sabaties.
    Maystre Guilhem Rossel, per Fabres.
    Senhor P. Agel, per Lahor.

Foron Clavaris.

    Ramon Alari, per Taulas.
    Ramon Rog, per Parayes.
    Guilhem Bonet, per Lahorayres.

Feron de talha aquel an per denier II floris.

Pus autriet hom a mossenhor lo duc d'Ange I. subsidi de V. g. per fuoc.

Feron Levayres de bans.

    Peyre de Badonas, per Mercadies.
    Jacme Fabre, per Canabassies.
    Ramon Ortz, per Sabaties.
    Raynaud Passavan, per Fabres.

Foron Caritadies.

    Ramon Brenguie, per Taulas.
    Johan Pradas, per Mercadies.
    Rayrolet Trenquie, per Canabassies.
    Raymon Garoti, per Fabres.

Foron Carrayries.

    Jacme Emengau, per Mercadies.
    Arnaut Bonet, per Parayres.
    Jacme Laures, per Sabaties.

Aquel an passet a Bezes mossen Bertran de Clequi, cavalier que s'en anava en Castela am gran cop de gens d'armas, et la viela li fes gran yssida am totz los bos homes de la viela, et feron li grans presens e li doneron gran cop de vayssela d'argent.

1367

L'an MCCCLXVII foron Cossols

    Senhor Bernat Guitart, per Taulas.
    Senhor Andrieu Astrebo, per Mercadies.
    Maystre Guilhem Boquie, per Notaris.
    Senhor Johan Paralops, per Messies.
    Senhor Jacme Betinha, per Mazel.
    Senhor Esteve Albanhana, per Coyraties.
    Senhor Peyre Arnaut, per Orgies.

Foron Clavaris.

    Senhor Jacme Emengau, per Mercadies.
    Senhor Guilhem Ramon, per Notaris.
    Senhor Anric Malras, per Messies.
    Senhor Guilhem Salvayre, per Coyraties.

Feron de talha aquel an per denier I. franc.

Foron levayres de Bans.

    Senhor P. Vilar, per Taulas.
    Senhor Johan Corregie jove, per Mazel.
    Senhor Esteve Campanha, per Orgies.

Foron Carrayries.

    Senhor Ramon Brenguie, per Taulas.
    Senhor Johan Pradas, per Mercadies.
    Maystre Guiraut Teyseyre, per Notaris.
    Vesia Gobi, per Messies.

Foron Caritadies.

    Johan Teron, per Taulas.
    Peyre Lunas, per Mercadies.
    Guilhem Mes, per Mazelies.
    Jacme Bonaric, per Coyraties.

En aquel an se venderon totz los arquibanx de les Glieysas de Sant Felis et de la Magdalena.

L'an dessus MCCCLXVII a XI de genoier, los senhors Cossols de Bezes am motz d'autres bos homes de la dicha viela aneron a Monpeylier per far la reverencia a nostre senhor lo Papa Urba que era vengut a Monpeylier lo premier jorn de genoier.

1368

L'an MCCCLXVIII foron Cossols

    Senhor Guilhem de Badonas, per Taulas.
    Senhor Peyre Lunas, per Mercadies.
    Senhor Bernat Gibeli, per Parayres.
    Senhor Jacmes Laures, per Sabaties.
    Senhor Bertran Pratz, per Pelicies.
    Senhor Bernat Fabre, per Monies.
    Senhor Ramon Roqua, per Lahor.

Foron Clavaris.

    Johan Theron, per Taulas.
    Arnaut Bonet, per Pararie.
    Pons Emengau, per Lahor.

Feron de talha aquel an per denier I. flori.

Pus per denier I. franc.

Foron levayres de Bans.

    Guilhem Carle, per Mercadies.
    Bernat Redorta, per Sabaties.
    Ramon de Puzac, per Pelicies.
    Esteve Gautié, per Monies.

Foron Caritadies.

    Ramon Cabot, per Taulas.
    Loys Vaissa, per Mercadies.
    Paul Baias, per Parayres.
    Bernat Miralhie, per Sabaties.

Foron Carrayries.

    Bernat de Golbias, per Taulas.
    Ramon Viguier, per Mercadies.
    Peyre Laures, per Lahor.
    Duran Canier, per Monies.

Aquel an foron mot grans aygadas, so es a saber, la nueg de Sant Guiraut.

Item passeron tantas de gens d'armas en torn Bezes que fora ses nombre que hom non podia vendemiar ni semenar.

Et aquel an meteis autriet hom a mossenhor d'Ango en lo mes d'ottobre a Tholose, II franx per fuoc.

Lan dessus MCCCLXVIII fouc mot gran secada. Els senhors Cossols e tota la viela de Bezes, ho los habitants d'aquela, totz pes nutz sen aneron vigolar am grans processios a la Mayre de Dieu de Serinha, et aportet hom lo Crocific de Sant Felis e motas d'autres emaginas de Sans.

Lan dessus MCCCLXVIII a III desembre, vengueron a Bezes letras de part madama la regina de Fransa farens a saber que ela se era aiaguda d'un bel filh loqual lo comte Marti lo avie bateiat, et avie nom Karles de la qual causa tota la vièla nac mot grant gaug, en feron mot gran festa et fouc mandat et cridat a vos de trompa per los senhors Cossols que tot hom vengues am lur banieyras a la mayo comuna et aneson de dos en dos a la glieysa de mossenhor Sant Nazari, et aqui foron totas las processios de las glieysas de Bezes, e partiron se daqui, e venguero sen am grans oratios a la glieysa de la Maria Magdalena houc se fes mot solempne sermo, pregan totz petitz e grans que nostre Senhor Dieu li donnes bona vida e longa.

1369

L'an MCCCLXIX foron Cossols,

    Messie Esteve Cros, per Taulas.
    Senhor JacmeL Lombart, per Mercadies.
    Senhor Johan Corregie, per Mazel.
    Senhor Johan Doiha, per Sabaties.
    Senhor Peyre Gaubart, per Mesies.
    Senhor Peyre Ramon Revel, Per Fabres.
    Senhor Johan Menerbes coma regen, que loy mes hom per l'escala de Lahor.

Foron Clavaris.

    Senhor Johan Pradas, per Mercadies.
    Senhor Johan Evesque, per Messies.
    Senhor Esteve Rozieyra, per Sabaties.
    Senhor Ramon Garoti, per Fabres.

Feron aquel an de talha per den. II franx.

Foron levayres de Bans.

    Bernat de Golbias, per Taulas.
    Senhor Guilhem Rossilho, per Mazel.
    Senhor Ramon Gely, per Lahor.

Foron Caritadiers.

    Senhor P. Vilar, per Taulas.
    Senhor Loys Vaissa, per Mercadies.
    Senhor Johan Cabrel, per Mazel.
    Senhor Johan Cruzé, per Sabaties.

Foron Carrieyries.

    Ramo Cotelier, per Taulas.
    Johan Benezeg, per Mercadies.
    Johan de bo Servisi, per Mesies.

Aquel an dessus dig, fouc autriat per los comus en la viela de Carcassona a mossenhor d'Ango, II franx per fuoc.

Pus aquel an meteis un autre subsidi de II franx per fuoc.

L'an dessus MCCCLXIX, fouc mot gran carestia de blat que a penas sen trobava ges, e vale lo sestie del fromen II franx.

1370

L'an MCCCLXX foron Cossols,

    Senhor Peyre Vilar Cambiador, per Taulas.
    Senhor Peyre Boquie, per Mercadies.
    Senhor P. Vidal, per Parayres.
    Maystre Ramon de Fuelhval, per Notaris.
    Senhor P. Gavasto, per Coyraties.
    Senhor Peyre Catala, per Pelicies, e mori estan Cossol.
    Senhor Johan Augie, per Fusties.

Foron Clavaris.

    Ramon Bringuie, per Taulas.
    Peyre Barot, per Parayres.
    Peyre Porquie, per Fusties.

Feron de talha aquel an, per denier un franc.

Foron levayres de Bans.

    Senhor Jacme Emengau, per Mercadies.
    Maystre Ramon Catala per Notaris.
    Senhor Guilhem Aymoy, per Pelicies.
    Senhor Bernat Fromit, per Coyraties.

Foron Carrayries.

    Senhor Bernat de Golbias, per Taulas.
    Senhor Ramon Viguie, per Mercadies.
    Senhor Symon Delmas, per Parayres.
    Senhor Bernat Sedada, per Coyraties.
    Senhor Bernat Porquie, per Fusties.

Foron Caritadies.

    Peyre Gemeys, per Mercadies.
    Paul Glieyas, per Taulas.
    Maystre Bernat Agel, per Notaris.
    Senhor Peyre Esteve, per Pelicies.

En aquel an compreron, los ditz senhors Cossols, la part de pertoquan ad Ymbert, de Montadi; soes a saber, totz los vigayrals, exceptat las copas et las lengas del Mazel.

Pres ne carta maystre Bernat Sebeli, notari rial de Bezes.

L'an dessus MCCCLXX, vendet Guilhem Peyre filh, que fo den sicart de Pauly als sindix de Lespinha lo bandeyratge els erbatges del termenal de Bayscha per tot temps per pretz de CCLX franx. Els senhors Cossols dessus dich non saben aquesta venda, van tantost provesi d'onar a mossenhor d'Ango, que era loctenen de Rey, e van aver lettras mandans al viguier del Rey, que si los sobre ditz sindix de Lespinha venguesso o non venguesso foris capia, que zel preses tota la dicha compra a la man del Rey, e tantost que lagues presa, que la feres foris capia als senhors Cossols de Bezes. Totas ves los sobreditz sindix de Lespinha sauperon que los ditz senhors Cossols ho volian, van ho tantost remettre als ditz Cossols, et els ditz Cossols van la foris capia de maystre Ramon Pascal, clavari de Bezes per lo Rey nostre senhor: e costet lo foris capi XLIII franx VI sols VIII deniers; pres ne carta maystre Peyre Salvayre, notari rial, lan MCCCLXX a XII del mes de mars.

Item aquel an meteis, las donas morgas de Bezes coma heretieyras del senhor Frances Boffat, sa entras de Bezes, venderon als senhors Cossols de Bezes totz los usatges que prenie lo dig senhor Frances Boffat, per pres de mil franz. E pres ne carta maystre Esteve Primet et maystre Bernat Sebeli, notaris rials.

Item aquel an dessus dig, fou facha la gran cayscha en laqual estan totas las letras e privileges, que son de la mayo comuna de Bezes: e costet XX floris daur.

Lan dessus MCCCLXX, compreron los sobre ditz senhors Cossols de Bezes, las tres partz de bayssa, den Guilhem Peyre de Pauly, per pretz de CCCCLX frax: pres ne carta maystre Guiraut Got, notari rial.

Pus fouc foris capiat de maystre Ramon Pascal clavari de Bezes per lo Rey nostre senhor. Pres ne carta lo dig maystre Guiraut Got, a I. d'abriel.

1371

L'an MCCCLXXI foron Cossols,

    Senhor Johan Theron, per Taulas.
    Senhor Jacme Emengau, per Mercadies.
    Senhor Johan Cabrel, per Mazelinies.
    Senhor Peyre Thomas, per Sabaties.
    Senhor Johan Garnit, per Aludies.
    Maystre Alias Gely, per Peyralies.
    Senhor Peyre Messier, per Lahor.

Foron Clavaris.

    Peyre Genieys, per Mercadies.
    Huc del Bosc, per Sabaties.
    Duran Canie, per Monies.
    Ramon Savola, per Aludies.

Aquel an feron de talha, per denier un flori.

Pus aquel an meteis, per denier un franc.

Aquel an meteis comessero de far un moli de sanc, al verdie de la Mayo communa, mais non valc res.

Foron lavayres de Bans.

    Guilhem Cotelier, per Taulas.
    Ramon Gaudel, per Mazel.
    Ramon Roqua, per Lahor.

Foron Caritadies.

    Ramon Cabot, per Taulas.
    Peyre de Badonas, per Mercadies.
    Brenguie Audran, per Mazel.
    Johan Barrieyra, per Sabaties.

Foron Carrayries.

    Ramon Cotelie, per Taulas.
    Esteve Desmas, per Mercadies.
    Pons Vilar, per Peyralies.
    Peyre del Truelh, per Aludies.

En lan sobre ditz, venc a Bezes, madama Johana, filha del bon Rey Philip de Fransa, e devie esser molher del duc de Girona, premier nat del Rey d'Arrago, dont fo grandamen malauta, de laqual malautia ela vay mori, e fouc sebelida al pe de lautar mage de mossenhor Sant Nazari de Bezes, et apres, a cap de un remps, mossenhor lo duc d'Ango no fes portar la hossa en Fransa.

En apres, lo duc de Girona saubut que hac las novelas que la sus dicha madama Johana era venguda a Bezes, e que ela era malauta, venc a Bezes, en manieyra quel no fos conogut; mays hen se saup tantost; dont fouc mandat als senhors Cossols que per muralha e per viela et tot en torn l'ostal on era la dicha madama Johana, agues gran multitut de gens ben armadas, et tot en torn on lo duc tornava: e fouc fach: totas devez, lo dig duc yssyc a las fenestras, et ac mot gran meravilhas, quan vic aquelas gens armadas.

Lan dessus MCCCLXXI a IIII de decembre, mossen Sicart d'Ambres evesque de Bezes pres sa pocession; e intret per lo portal de las sors Menos, e juret los privileges de la viela: pres ne carta maystre Johan de Fontaynas, et maystre Peyre Comte, notaris reials.

Item en aquel an se mes lo soquet, en lo quarto de vi, que montava la octava part del quarto.

Item en aquel an meteis comprezo los ditz senhors Cossols lostal que solia esser den P. Saseno, que es al segares: costet L. floris.

Item comprezo los sobreditz senhors, aquel an, de maystre Johan de Camplong un autre ostal a qui meteis: costet XXIIII franx.

Item comprezo un autre ostal a qui meteis, den Jacme Regi Ortola per pretz de XX franx.

Et a saber que totz aquests ostals foron comprats per far escoriadors en que escorgesse los mazelies.

Aquel an dessus dig paguet hom a mossenhor lo duc d'Ango un subsidi de dos franx per fuoc.

1372

L'an MCCCLXXII foron Cossols,

    Mossen Bertran de la Garda, doctor en leys, per Taulas.
    Senhor Bernat Laur, per Mercadies.
    Senhor Ramon Fog, per Pararies.
    Senhor Johan Cruzi, per Sabaties.
    Senhor Jacques Gog, per Canabassies.
    Senhor Johan Cortes, per Lahor.
    Maystre Raynaut Passavan, per Fabres.

Foron Clavaris.

    Senhor Ramon Cabot, per Taulas.
    Senhor Peyre Fromit, per Pararies.
    Senhor Ramon Agel, per Lahor.

Foron lavayres de bans.

    Duran Selie, per Mercadies.
    Senhor Ramon Corregie, per Canabassies.
    Senhor Johan Dolha, per Sabaties.
    Senhor Auric Garoti, per Fabres.

Foron Carraiyries.

    Andrieu Gasc, per Taulas.
    Johan Benezeg, per Mercadies.
    Jacme Paulinha, per Pararies.
    Guilhem Benquelh, per Sabaties.

Foron Caritadies.

    Ramon Alari, per Taulas.
    Andrieu Astrebo, jove, per Mercadies.
    Jacme Fabre, per Canabassies.
    Maystre P. Rogie, per Fabres.

Feron de talha aquel an un franc per denier, itez, mieg flori per denier.

Paguet hom aquel an a mossenhor d'Ango V franx per fuoc.

L'an sobre dig MCCCLXXII, comprero los ditz senhors Cossols la menlayreda ques foras lo portal des Presicadors, dels ditz Presicadors.

1373

L'an MCCCLXXIII foron Cossols,

    Senhor Johan Bermon, per Taulas.
    Senhor Guilhem Karle, per Mercadies.
    Maystre Esteve Prunet, per Notaris.
    Senhor Peyre Aede, per Mazel.
    Senhor Ramon Massas, per Mesies.
    Senhor Breguie Graza, per Coyraties.
    Senhor Guiraut Portel, per Orgies.

Foron Clavaris.

    Esteve Desmas, per Mercadies.
    Maystre Ramon Catala, per Notaris.
    Guilhem Castras, per Mesies.
    Johan Fromic, per Coyraties.

Foron levayres de Bans.

    Andrieu Gasc, per Taulas.
    Jacme Causenueiols, per Mazel.
    Guilhem Miquel, per Orgies.

Foron Caritadies.

    Guilhem Cotelier, per Taulas.
    Pons Floyra, per Mercadies.
    Jacme Sicre, per Mazel.
    Esteve Campanha, per Orgies.

Foron Carayries.

    Senhor Ramon Cotelie, per Taulas.
    Senhor Esteve Fabre, per Mercadies.
    Maystre Ramon Seguie, per Notaris.
    Senhor Johan Emengau, per Mezies.

El senhor Guiraut Portel era Cossol per orgies. Totas ves la scala dels ditz orgies non ho volian. Tolz aneron sen a la cort, e van far quel no jures ni feres la sagramen coma los autres senhors, e van li empausar querel era lebros et mezel. D'aiso lo dig senhor Guiraut Portel sen defendet, en feq la proha quel era sa a net; totas ves a tant quan duret la pladeiaire la cort y mes regen en son luoc, soes a saber, lo senhor Jacme Lombes, loqual fouc vestit del tros de las rauhas dels ditz senhors Cossols; e fenida la pladeiaire, fouc mes et receubut en cossolat coma Cossol, e regic coma Cossol; don las escalas de oriarie, de fustarie e del Lahor lo van vestir dunas raubas semblablas ad aquelas dels autres senhors Cossols. El sobre dig senhor Jacme Lombes fouc foras; mays el non perdet per so sas raubas.

Aquel an feron de talha per denier II. franx.

L'an sobre dig, a II. del mes de mars, lo premier dimecres de carema a miega nueg, fouc gran terra tremol per tot aquest pais, et fouc dos ves en aquest an.

L'an sobre dig, fouc facha la cambra de costa la Clavarie, els setis que son de dins la porta d'ella Mayo comuna.

Aquel an meteis los ditz senhors Cossols venderon lo soquet del vi que era la octava part.....XIX.cI lbr.

    La peyssonarie...... IV.c lbr.
    Lo pes del blat..... XVIII: lbr.
    Lo Mayel............ II.: lbr.
    La polarie.......... LX lbr.

Pus lo quart de la sal preseron los clavaris de la Mayo, loqual mossenhor d'Ango donet a la viela de Bezes.

Pus donet lo sobre dig mossenhor d'Ango a la dicha viela de Bezes lo quart de las emposicios.

Aquel an meteis, autrieron los comus de las tres senescaleries de Carcassona de Tholosa e de Belcayre, al sobre dig mossenhor d'Ango, IIII franx per fuoc.

L'an dessus MCCCLXXIII, a XIIII de novembre, fouc facha la transaccio et l'accordi dels senhors Cossols de Bezes e dels jusieus; soes a saber, que daqui avan los ditz jusieus ne prestesso ni aguesso a prestar a deguna persona, qualque fos de la dicha viela, aur ni argent, am carta ni sus gatge; e en cas que ho ferosso, quels non prestesso degun renou; pres ne carta maystre Johan de Fontaynas.

1374

L'an MCCCLXXIIII, foron Cossols,

    Senhor Bernat Guitart, per Taulas.
    Senhor Andrieu Astrebo, per Mercadies.
    Senhor P.Mauri, per Parayres.
    Senhor Guillem Aymoy, per Pelicies.
    Senhor Johan Barrieyra, per Sabaties.
    Senhor Duran Canie, per Monies.
    Senhor Ramon Yrlan, per Lahor.

Foron Clavaris.

    Andrieu Gasc, per Taulas.
    Symon Dalmas, per Pararies.
    Johan Boyer, per Lahor.

Aquel an feron de talha, per denier un franc.

Foron levayres de Bans.

    Pons Floyra, per Mercadies.
    Bertran Pratz, per Pelicies.
    Frances Bechieu, per Sabaties.
    Esteve Gautier, per Monies.

Foron Carrayries.

    Ramon Cabot, per Taulas.
    Esteve Desmas, per Mercadies.
    Gaude Albi, per Sabaties.
    Johan Blanquet, per Parayrie.

Foron Caritadies.

    Mesie Loys Blonde, per Taulas.
    Peyre Esteve, per Pelicies.
    Ramon Emengau, per Mercadies.
    Jacme Fabre, per Monies.

L'an dessus MCCCLXXIIII, senhor Peyre de Mozere e dona Margarida, sa molher, am dos essemps, venderon als senhors Cossols de Bezes, tot lo dreg que els avian en los molis del rec; pres ne carta maystre Pascal, Clavari de Bezes per lo Rey nostre senhor.

1375

L'an MCCCLXXV, foron Cossols,

    Mesie Pons Peyre, per Taulas.
    Senhor Peyre Genieis, per Mercadies.
    Senhor Ramon Gandel, per Marelies.
    Senhor Johan Emengau, per Mesies.
    Senhor Bernat Golfi, per Sabaties.
    Senhor Anric Garoti, per Fabres.
    Senhor Johan Folcran, per Lahor.

Foron Clavaris.

    Pons Floyra, per Mercadies.
    Ramon Betizat, per Mesies.
    Veria Londras, per Sabaties.
    Mathieu Rossan, per Fabres.

Feron de talha aquel an un franc per denier.

Foron levayres de Bans.

    Bernat de Golbias, per Taulas.
    Frances Barieyra, per Mazel.
    Pons Cavalié, per Lahor.

Foron Carrayries.

    Ramon Cotelie, per Taulas.
    Guilhem P. Trenquavelh, per Mercadies.
    Johan Laures, per Mesies.
    Gaude Creyschieu, per Fabres.

Foron Caritadies.

    Andrieu Gasc, per Taulas.
    Paul Barba, per Mercadies.
    Bernat Roquacels, per Marel.
    Bernat Redorta, per Sabaties.

L'an dessus MCCCLXXV fouc mot gran carestia de blat
que valie lo sestie de tosela, VI franx.
El sestie de fromen, V franx.
El sestie de l'ordi, IIII floris.

Els senhors Cossols dessus dig sen aneron a la gleysa de mossenhor Sant Nazari, e van esplicar als senhors canonges de la dicha gleysa que las gens de la viela eron paubres, e que, per amor de Dieu, volguesso aver miszicordia ad aquels que lur farian usatge. Els ditz senhors canonges feron ho, soes a saber, que paguesso per lo sestie de fromen dos franx, e pel sestie de l'ordi un flori e mieg.

L'an sobredich, trames hom una gale en Sardenha per portes de blat, e non portet ges, car lo jutge d'Arboreya non vol permetre que degun blat no salhis foras del pais.

L'an dessus, venderon los ditz senhors Cossols lo pes del
blat. XVIºI lbr.
Item, venderon lo soquet del vi. XIVº lbr.
Pus ordenero que se leves per cada saumada
de vi, per intrada, IIII g.

1376

L'an MCCCLXXVI, foron Cossols,

    Senhor Johan Teron, per Taulas.
    Senhor Andrieu Astrebo Jove, per Mercadies.
    Senhor Frances Rog, per Pararies.
    Maystre Ramon Seguie, per Notaris.
    Senhor Johan Fromit, per Coyraties.
    Senhor Bertran Pratz, per Pelicies.
    Senhor Pastre, jove, per Fusties.

Foron Clavaris.

    Senhor Guilhem Cotelie, per Taulas.
    Senhor Johan Estassé, per Pararies.
    Senhor Jacme Boquet, per Fusties.

Foron levayres de Bans.

    Senhor Peyre Genieys, vielh, per Mercadies.
    Maystre Jacme Heynaut, per Notaris.
    Arnaut Fromit, per Coyraties.
    Guilhem Aymoy, per Pelicies.

Foron Carrayries.

    Aymeric Barba, per Taulas.
    Johan de Pradas, per Mercadies.
    Peyre Gorgory, per Coyraties.
    Jacme Vedel, per Fusties.

Foron Caritadies.

    Johan Gorb, per Taulas.
    Peyre Gantaroia, per Mercadies.
    Maystre Ramon Peno, per Notaris.
    Ramon de Puzac, per Pelicies.

Feron de talha aquel an, per denier un franc.

Pus pagueron per saumada de vendemia, mieg gros.

Pus per saumada de vendemia d'una bestia, IIII patatz.

Pus per saumada de careta, VIII patatz.

L'an dessus MCCCLXXVI, a XIIII de setembre, Pap¿? Gregori partit de la ciutat d'Avinho, per anar en Roma dequez despueys en sa, la glieya nil pais non fes son pro, a son ben.

Aquel an dessus dig MCCCLXXVI, fouc mot gran sequada, que lo poble se pessava que non nasques ges de blat dont no se farian mays plorar; et fes hom motz grans processios a Bezes, que aporteron lo Crocefic de la glieya de Sant Felis, et los Cors sans de mossenhor Sant Afrodisi, e fazen la dicha processio, venc tanta de plucia, que tot home fouc ben banhat. Benezettes en sie nostre Senhor Dieu Jh¿? X, e lauzat e grazit ne sie lo sien sant nom.

En aquel an mezeis MCCCLXXVI, se trenquet e se talhe¿? per fortuna dalcunas genz de Bezes, la ribieyra que de la molher de mesie Guilhem de Taurel, que es en la ribieyra dOrp, de sus los molis del Ga de Bezes; de que ne pague la viela de Bezes Vc franx, dont fo gran pecat, quar la viela non mesia mal: e ben fora estat pus razonabla causa que ho aguesso pagat cels que la feron talhar ni rompre.

1377

L'an MCCCLXXVII, foron Cossols,

    Senhor Guilhem Cotelier, per Taulas.
    Senhor Loys Vaischa, per Mercadies.
    Maystre Johan de Fontaynas, per Notaris.
    Senhor Johan Corregie, per Mazel.
    Senhor Bernat Mirailhier, per Sabaties.
    Senhor Ramon Sahola, per Aludies.
    Senhor Ramon Roqua, per Lahor.

Foron Clavaris.

    Senhor P. Guantaroia, per Mercadies.
    Senhor P. Fons, per Sabaties.
    Senhor Arnaut Guinho, per Peyralies.
    Senhor P. Trucelh, per Aludies.

Aquel an paguet la viela, de talha II. franx per denier.

Pus paguet hom per intrada de cascuna saumada de bona bestia de vendemia, un gros.

Foron levayres de Bans.

    Paul Glieyas, per Taulas.
    Jacme Mauria, per Mercadies.
    Peyre Aymoy, per Aludies.
    Esteve Gautie, per Monies.

Foron Caritadies.

    Andrieu Gasc, per Taulas.
    Peyre Genieys, pus vielh, per Mercadies.
    Jacme Laures, per Marel.
    Johan Dolha, per Sabaties.

Los senhors Cossols dessus digz, dobleron aquel an lo pes del blat.

L'an dessus MCCCLXXVII, mossenhor levesque de Bezes donet licentia als sobre ditz senhors Cossols de Bezes, quels poguesso far cantar messas, et celebrar lo cor de Dieu, en la capela que es dens la mayo comuna, totas las vegadas quels se volguesso.

Lo premier capela que cantet en la dicha capela, so fo mossen Peyre della capela de la glieya de mossenhor San Felis de Bezes.

Aquel an dessus dig, paguet la viela de Bezes a mossenhor d'Ango, un subsidi de VI franx e mieg per fuoc.

En aquel an dessus dig, MCCCLXXVII, los dessus ditz senhors Cossols de Bezes se vestiron, e feron raubas d'una fina escarlata vermelha, que costava la cana X franx; don daqui avan, los Cossols ny los escudies no son estatz vestitz, sino a taxa; soes a saber, que cascun senhor Cossols agnes per raubas del cossolat, XXIIII franx; els escudies VI franx.

1378

L'an MCCCLXXVIII, foron Cossols,

    Mesie Jacme Bru, avocat, per Taulas.......

1379

......¿? Foron levayres de bans.

    Senhor Johan Gordo, per Taulas.
    Senhor Frances Barrieyra, per Mazel.
    Senhor Jacme Lombes, per Orgies.

Foron Caritadies.

    Ramon Cotelie, per Taulas.
    Peyre de Badonas, per Mercadies.
    Jacme Caucenueiols, per Mazel.
    Guilhem Salat, per Orgies.

Foron Carrayries.

    Ymbert Aynart, per Taulas.
    Ramon Emengau, per Mercadies.
    Maystre Bernat Ferrier, per Notaris.
    Johan Evesque, per Mesies.

L'an dessus MCCCLXXIX, a XXIIII jorns del mes doctobre, fouc mot grand decencio entre la viela de Monpeylier, els senhors Cosselhiers de mossenhor lo duc d'Ango, soes a saber:

    Lo Chancelier del dig mossenhor d'Ango,
    Maystre Johan Perdiguie,
    Maystre Arnaut del Lac, governador de Monpeylier,
    Mossen Gui Lestaria, senescal de Roergue,
    Pabina de Gontaut, e motz dautres: e demandavo un franc per fuoc quascun mes, per tot un an; et la dicha viela non y volc cossenti; els ditz comessaris, e los Cosselhiers feron liar los Cossols de la dicha viela de Monpeylier, per menar a Semeyre: el peble vezen tal fag, vay se levar et escomoure en armas, e van les totz aussir, e mezeron los en diverses pozes, foras de la viela: per loqual fach, mossenhor d'Ango ne volc far gran justicia; mays mossenhor lo cardinal d'Albana, frayre que fouc de Papa Urba, venc a Monpeylier, et tractet laPas e la concordia entre lo dig mossenhor d'Ango e la viela de Monpeylier: totas ves lo dig mossenhor d'Ango na una gran somma daur, e foron perdonatz.

1380

L'an MCCCLXXX Foron Cossols,

    Johan de la Ganga, per Taulas.
    Senhor Peyre Baquie, per Mercadies.
    Senhor Peyre Fromit, per Parayres.
    Senhor Johan Barrieyra, per Sabaties.
    Senhor Peyre Esteve, per Pelicies.
    Senhor Esteve Gautie, per Monies.
    Senhor Johan Boyer, per Lahor.

Foron Clavaris.

    Aymeric Barba, per Taulas.
    Peyre Girona, per Pararies.
    Jacme Estaci, per Lahor.

Aquel an feron de talha, per denier II franx.

Pus ad ops de la muralha, per denier IIII gros.

Foron levayres de Bans.

    Paul Barba, per Mercadies.
    Guilhem Barrieyra, per Sabaties.
    Peyre Rodie, per Pelicies.
    Guilhem Bedos, per Monies.

Foron Caritadies.

    Anthoni de la Garda, per Taulas.
    Ramon Emengau, per Mercadies.
    Esteve Cornueiol, per Pelicies.
    Bernat Catala, per Monies.

Foron Carrayries.

    Ramon de Monesties, per Taulas.
    Jacme Mauri, per Mercadies.
    Duran Canie, per Monies.
    Jacme Laures, per Sabaties.

L'an dessus, a XVI de genoier, partiron de Bezes los senhors deputatz, per anar en Fransa; soes a saber,

    Senhor Ramon Alari, borzes.
    Maystre Bernat Sebeli, Notari.
    Senhor P. Fromit, Parayre e Cossol.
    Senhor Anric Malras, Mesie.
    Senhor Bernat Fromit, Coyratie.

Et aisso, per monstrar, dire e notificar a nostre senhor lo Rey, los grans greuges que lo poble el pays sostenian tant de subsides quant dautres opressios.

Lan MCCCLXXX, la nuec de Santa Lucia, fouc pres et escalat lo castel de Cabrieyra, per Benezeg Chipparel, et per Bastart de Landorra, capitanis d'alcunas rotas de gens d'armas, et d'aqui en foras doneron al pays motz grans dampnages: totas devetz, lo pays, soes a saber, la vigaria de Bezes, de Ginhac, de Narbona lor donet XIII melia franx, et aneron sen. Empero lo pays avian donat a mossenhor d'Ango II melia francx, que los ne getez; mays el non fec res.

Et costet mays datrestant de gatges a gens d'armas, questavan en establida a Fontes, a Pezet et a Pezenas, et ad Aspira de Cabrayres.

Lan MCCCLXXX, lo XVI jorn de setembre a XI horas, moric e trespasset lo Rey de Fransa, nostre senyor, que avia nom Karles, filh que fo del bon Rey Johan.

Aquel an passet a Bezes madama la duguessa d'Ango, que venie de Tholosa, e sen anava vas Avinho, am son bel filh que avie nom mossen Loys. Els senhors Cossols aneron li fa la reverencia, et devon li VI tansas dargent.

Lan dessus dig MCCCLXXX, dimenge a V de novembre, fouc coronat en la viela de Rems lo Rey de Fransa, que avia nom Karles, filh del dessus dig mossen Karles.

1381

Lan MCCCLXXXI foron Cossols,

    Mesie Esteve Cros, per Taulas.
    Senhor Duran de Guirgols, per Mercadies.
    Senhor Frances Barrieyra, per Mazel.
    Senhor Johan de Bon Servisi, per Mesies.
    Senhor Johan Dolha, per Sabaties.
    Maystre Sans Symeon, per Fabres.
    Senhor Bernat Jolia, per Lahor.

Foron Clavaris.

    Ramon Emengau, per Mercadies.
    Peyre Puech, per Messies.
    Huc Miquel, per Sabaties.
    Maystre Johan Ayraut, per Fabres.

Feron de talha aquel an, un franc per denier.

Pus feron autra talha ad ops de la muralha, IIII gros per denier.

Foron levayres de Bans.

    Ramon Cotelie, per Taulas.
    Jacme Sicre, per Mazel.
    Esteve Cambavielha, per Lahor.

Foron Carrayries.

    Ramon Brenguie, per Taulas.
    Johan Benezeg, per Mercadies.
    Johan Masens, per Mesies.
    Maystre P.Rogie, per Fabres.

Foron Caritadies.

    Mesie Bertran Andrieu, per Taulas.
    Paul Barba, per Mercadier.
    Bernat Roquacels, per Mazel.
    Johan Crusi, per Sabaties.

Lan dessus dig MCCCLXXXI, a VIII de setembre, que fouc lo jorn de Nostra Dona de setembre, se auisteron los senhors Cossols de Bezes, am tot lor honorable cosselh a la Mayo comuna, per consulta sus la intrada de mossenhor lo duc de Berri, que era lottenen del Rey de Fransa nostre senhor, en las partidas de Lenga-doc, e en lo dugat de Guiayne; et els estan en lo cosselh, venguero motas genz plenas de mals esperitz, et esperezo que lo cosselh fos defenitz; e quan las portas foron ubertas, comesseron a far mot gran rumor; tant que totz aquels del cosselh aguezo gran paor, e tornezon a reyre dedins la Mayo comuna, e tanqueron las portas: e aquels ples de totas malas enequitatz, comessero a cridar ad armas; e la horas totz aquels que eron dins la Mayo comuna, van se totz esbayr; e totz aquels ples de mal esperitz, trenquero las portas, ambachas et am conhassas: et alcus bons senhors van sen montar sus la tor de la dicha Mayo, affin que fosso pus segurs. Els ditz ples de totz mals esperitz, van venir am fuoc, e van lo metre a la tor; en tal guiza, que totz aquels que lay eron, van ardre et cremar, exeptat alcus senhors, que per puor del fuoc, sauteron de la tor aval, losquals senhors aisi mezeis foron mortz.

Aysso son los noms desquels senhors que arderon en la tor:

    Senhor Bernat Guitart, borzes,
    Mesie Guilhem de Taurel, licenciat en leys,
    Senhor Jacme Boto, borzes,
    Maystre Ramon Genieys,
    Maystre Guiraut Got, notari de la Mayo comuna,
    Paul Barba, mercadie,
    Lo filh den Jacme Salamo de Thesa,
    Mossen Esteve Carbone, capela dels sobreditz senhor Bernat Guitart.

Aquels que sautero de la tor per pahor del fuoc:

    Senhor Ramon Alari, Borzes,
    Johan Sabatie, que era bothelier del senhor Guitart.

En apres quant agron fach aquest horrible fach; los dits ples de totz mals esperitz, van sen anar per la viela, e per los hostals, e van aussir et pesseiar aquels que se segon:

    Senhor Brenguie Ferrier, sirven d'armas, et seu gros vaylet am el,
    Senhor Ramon Bermon, borzes,
    Senhor Johan Teron, borzes,
    Senhor Andrieu Astrebo, jove,
    Senhor Peyre Gemeys,
    Peyre Cava, conhat del senhor Johan Bermon,
    Bona Grassia, lo sirven; Guiraudo, lo sirven.

Et quant aguezon mortz et aussitz totas aquestas bonas gens, sen van anar per la viela, rauban e pilhan los hostals des bos-homes; e mesclet si, tanta de gent, que non se poyre nommar: mal a lur ops; que pueysas ne fouc facha gran justicia, que ne foron escapitatz et pendutz totz aquels de totz estagz; e foron fachas las forchas de la peyra que son foras lo portal de Presicadors, huoc foron messes totz; et deviset las dichas forchas e las fes far maystre Peyre Fabre, notari, que era lottenen de viguier adonx, et si el agues un pauc mais viscut............

Aquels que foron escapitatz en la plassa sus una vit de truelh:

    Johan Huguet, sirven del horc de Sant Jacme,
    Cabot Alias Bonet, lahorayre,
    Guilhem Amat, teisseyre,
    Peyre Amat, teisseyre.

Aquels que foron pendutz son aquestes:

    Esteve Boia, teisseyre.
    Pons Tantusel, teisseyre.
    Johan Pastre, teisseyre.
    Bernat Gontart, teisseyre.
    Guilhem Remence, teisseyre.
    Johan Sonie, teisseyre.
    Pons Pepi, teisseyre.
    Johan Sauze, teisseyre.
    Peyre Bira, teisseyre.
    Emengau Andrieu e son fraire, teisseyro.
    Bernat Emengau, teisseyre.
    Bernat Vezola, teisseyre.
    Peyre Trebes, sabatie.
    Peyre Braconet et son filh, sabaties,
    Bernat Massal, lahorayre,
    P.Salvayre, lahorayre,
    Guilhem Massellia, lahorayre,
    Duran Bedos, lahorayre,
    Johan Caraman e son filh,
    Guilhem Peyrie, lahorayre,
    Johan Labana, parayre,
    Guilhem Caratie, sirven,
    Guilhem Lombes, trompayre,
    Andrieu Nicholan Grida,
    Ramon lo Bog, lahorayre,
    Johan Botagrais, lahorayre,
    Guilhem lo fustie,
    Guilhem Sabatie, fusie,
    Gamot e sa molher, lahorayre,
    Esteve Balhot, lahorayre,
    Johan Auriac, teissayre,
    G. del Bost, lahorayre,
    Girart lo frances,
    Gasto,
    Johan Gautie, lahorayre,
    Lo genre de G.B., monie.

Et sia memoria a totz, qui aquestas caussas dessus dichas ausiran ny legiran, que aion a dir, manifestar, a lur enfans et a totz aquels que ho demandaran, per tal que se aion a castiar, de esser rebelles contra nostre senhor lo Rey de Fransa, ni als seus que regiran son Rialme, ni a sos officiers; e non remenhs vuelho esser obediens als senhors Cossols, et az aquels que regiran los cossolats; et pertal que cascun y prenga yssemple, regardo la gran destruccio et dampnatge que la viela de Bezes e lo poble na pres e auffertat, ny la gran justicia que sen es facha, que plus de cent personas ne son estatz destrutz e justiciatz qui descapitatz, qui escartayratz, qui pendutz; et aital fara, aital perira: perque cascun e cascuna sen aia a gardar, que vuelhan ben fer et lo mal layssar

1382

L'an MCCCLXXXII foron Cossols,

    Senhor Peyre Vilar, per Taulas.
    Guilhem Carle, per Mercadies.
    Jacme Genestas, per Pararies..
    Maystre Guilhem Ramon, per Notaris.
    Senhor Huc Pomayrols, per Fusties.
    Senhor Esteve Cornueiol, per Pelicies.
    Senhor Bernat Fromit, per Coyraties.

Foron Clavaris.

    Johan Gordo, per Taulas.
    Peyre Bechie, per Pararie.
    Jacme Guitaut, per Fusties.

Feron de talha aquel an, VI franx per fuoc.

Foron levayres de Bans.

    Senhor Johan de Pradas.
    Senhor Jacme Gorgori, per Corayties.

Foron Caritadies.

    Senhor Ramon Cotelie, per Taulas.
    Senhor Jacme Mauri, per Mercadies.
    Maystre Guilhem Fenassa, per Notaris.
    Senhor Peyre Rodie, per Pelicies.

Lan dessus dig MCCCLXXXII, el IIII jorn del mes de genoier, intret premieiramen a Bezes, mossenhor lo duc de Berri, lottenen del Rey de Fransa nostre senhor, et intreron ambel le comte de Sant Surra, el comte de Stampas, el cardenal d'Amiens; et esteron a Bezes entro la festo de Panthacosta; et paguet la viela de Bezes al dig mossenhor de Berry, per lensult que si era fach, et per so que tot fos remes e perdonat, XII millia franx.

Lan dessus dich MCCCLXXXI, el segon jorn del mes de novembre, los senhors Cossols sobre ditz de la viela de Bezes, de voluntat de lur honorable cosselh de la Mayo comuna, aneron a remprar la molher del senhor Bernat Guitart, sa entras borzes de Bezes, quez ela lor volgues prestar et bailar alcuna somma de moneda, que avien bezonh, per pagar a mossenhor lo duc de Berri la fenanssa de XIIm franx, la qual avien facha per lensult que lo pobolar de la dicha viela avie fach dedins la viela, e de foras, en contra el ni contra tota autra persona.

A lasquals paraulas, per los sobre-ditz senhors Cossols dichas, la dicha dona molher del sobredig senhor Guitart vay respondre et dir, quez ela non avie ges.

Els senhors Cossols sobre-ditz, sabens et entendens que alcuna quantitat de vaischela dargent obrada, del dig sa entras senhor Bernat Guitart sera atrobada, resconduda en la glieya de mossenhor Sant Affrodisi de Bezes, laqual vaissela era estada bailada al sacrista de mossenhor Sant Affrodisi, a la man del Rey, van a semprar la dicha dona autra vegada, que daquela vaissela dessus dicha, que era estada atrobada, lor volgues prestar et baylar.

E la dicha dona, coma tutrix des sos enfans, va lor prestar et baylar la vaissela que sen seq:

Premieyramen, tres tassas dargent dauradas, pesant V marx II onsas.

Item dos tassas dauradas dargent, pezans III marx I onsa.

Item III tassas dauradas dargent, pezans IIII marx VII onsas I quart.

Item II tassas dargen dauradas, pezans II marx VI onsas III denies.

Item dos pintas dargent, pezant VI marx, VI onces e V deniers.

Item una pinta dargent, pezant VI marx e mieg e VI onsas.

Item una autra pinta dargent, pezant VI marx I onsa.

Item una copa dargen daurada am son cobessel, pezant III marx II onsas.

Item VI gobels am sa pinta, pezans V marx e V onsas.

Item XXX qulhiers dargent, pezans III marx V onsas III quartz.

Item dargent trenquat, I marc mens II onsas.

Item I drage dargent am son qulhier, pezans III marx V onsas mens III deniers.

Item una tassa facha a forma de nav, pezet V onsas mens II deniers.

Item III tassas dargent dauradas, am las armas de l'ostal, pezans III marx X onsas III deniers.

Item III tassas dargent dauradas, ams las dichas armas, VI marx I quart donsa.

Item una tassa sobre daurada, am sun coberto, pezan III marx V onsas XXI deniers.

Item XII escudelas dargent, pezant XV marx e III quartz donsa.

Soma tota, aquesta vayschela dessus dicha, daurada et no daurada, laqual fouc pezada en presencia de la molher del senhor Bernat Guitart, dessus dicha, e de sa dona mayre, et de la molher de messie G. de Taurel e del sacrista de Sant Affrodisi, e de motz bos homes, LXXX et XII marx V onsas.

Et van la recebre los clavaris de l'an sobre dig, dont es estada ben pagada la maior partida, sus lo pes del blat, et estan Cossol senhor Johan de Lagarriga. Pres ne carta maystre R. Peno, notari real.

Item las escalas de lahorados e de fusties e dorgies que eran III escalas ensemps ajustadas, seran coma d'avan ero que res non si mou, ny si aiusta, ny se devesis res en lur Cossolat, aisi quan se seq: soes a saber, que los lahoradas auran d'aisi avan, dos ans a re, Cossols; el ters, orgies; el quart el sinque, lahorayres; el seyre, fustie; et aisi torno a cap d'aisi avan; et auran X cosselhiers; soes a saber: lahorayres, VII cosselhiers; e fusties, dos cosselhies; et orgies, I cosselier.

Item las escalas de sabataria et de coyrataria, que non eran may dos, son ajustadas am IIII antras escalas; soes a saber; sabaties e coyraties, pelicies, fabres, molinies e peyralies; e d'aisi avan seran VI escalas: empero no faran may tres cors; soes a saber: sabateria fara per si un cors, et coyratarie e pelissaria un autre cors; molinies, fabres e peyralies un autre cors; et devisiran lur cossolat aisi quant se seq; soes a saber; que lo I. an, auran Cossol los sabaties; el segon, auran Cossol los coyraties et pelicies; el ters an, auran Cossol Fabres, molinies et peyralies; et aisi torno a cap d'aissi avan, et auran X cosselhiers; soes a saber: sabatarie, II cosselhiers; coyratarie et pelissarie, III cosselhies; fabres, II cosselhies; molinies, I cosselhier; e peyralies, I autre.

Et es a saber, que en lo quas que en lo nombre de cascuna de las dichas escalas, al qual membre pertocaria d'aver Cossol justa son torn, e no si atrobes persona sufficien per esser Cossol; que homne deu penre dels autres membres ambaqual ajustatz, sens perjudicia del dig membre: et en lo quas que en temps endevenidor, si atrobes hom sufficien per esser Cossol, que nom elegigues quant venria autra vegada seu torn, e fos Cossol.

Item des cosselhiers se deu servar en la dicha manieyra e forma, coma dels Cossols, et sens perjudicia dels membres coma es dig.

Es a saber que cascun an davan la festa de Sant Andrieu los ditz Cossols ho lur plus propda predecessor Cossol de sa escala, en quas que ny agues degun mort o absen de la viela e que autramen no y pogues esser, auran cascun de tots sinq los plus propda Cossols, tres Cossols predecessors lurs cascu de sas escalas, per far la eleccio dautres sinq Cossols, per lan a la doncas seguen, losquals seran quinze elegidos en nombre: e en lo quas que degun d'aquels que devra esser elegidor fos mortz, o sera absens de la viela, e autramen non y pogues esser, que hom prenga daquela escala meteis a un autre Cossol, plus propdanament davant aquel passat, en lo daquel mort, e que autramen non poirie esser.

Item juraran los sobre ditz XV elegidos, en las mas dels senhors Curials del Rey nostre senhor et de mossenhor lAvesque de Bezes, que ben e lialmen se auran en la eleccio des ditz sinq Cossols, totas pregarias, totz pretz, tota temor, amor, favor, odi, rancor, enequitat, mala voluntat e parentat foras gitat, et que els elegiran los plus sufficiens els plus notables personas que trobaran en aquelas escalas a qui pertocara daver Cossol; et locas coma dessus es dig... membre a qui pertocara de aver Cossol, non auria persona sufficien per esser Cossol; que els ne penran dels autres membres, ambaquel ajustat, dels plus sufficiens e plus notables, els ne elegiron un Cossol.

Item juraran si son estatz subornatz ni pregatz per deguna persona, ny si lur estat res promes, ny donat, remes, quitat, ny absolt, ny ad els ny autres per els; e que a qui o aian a revelar als ditz senhors Curials, per so quez els ne prengan tal correxio, que daqui avan sie yssemple als autres.

Item fach lo dich sagramen, los ditz XV elegidos e los senhors Cossols daquel an, sentiraran en la Mayo comuna, e los senhors Cossols se seyran ad una part, et auran aqui davan, els lo notari de la Mayo comuna, un notari de la cort del Rey, et autre de mossenhor lAvesque: els sobre ditz elegidors se seyran ad autra part, et la un des senhors Cossols apelara un dels ditz elegidos, davan los autres Cossols: els ditz tres notaris enterogara lo, en son sagramen, qual ten el per plus sufficien de esser Cossol, de la scala a laqual perthocara ad aver Cossol: e donada per aquel sa votz ad aquel que li plazera, los ditz tres notaris la escriuran, et aquel sen anara sezer en autra part, que non tornava ponch sezer la ouc es partitz, persoque non puesca en formar los autres, a qui aura donada sa votz. Et apres aquel, ne apelara un autre Cossol per la dicha forma, et apres un autre, entre que totz XV sian passatz, et aion cascun donadas lur votz, az aquel que lur sera vist facedor al Cossol duna escala; et apres se fara dun autre escala per la dicha forma e manieyra, et apres dun autre, tro que los ditz sinq Cossols sian elegitz.

Et quar se poyre endevenir, que y aurie dos o tres personas elegidas en Cossols, que serian engals en vozzes, que cascu ne aurie sinq o VI, o mays, o menhs: es ahordenat que en aquel cas, los noms daquels se escriuran; soes a saber, lo nom de cascu daquels en un petit albara per los ditz notaris, et apres, aquelz ditz albaras metran los ditz notaris en una borsa, o en una brostia, et apres, lo sambotaran be, per so que los albaras se mesclo; et fach aquo, de contenent aura hom un enfant petit, et baili li hom la dicha borsa o brostia, e que la hubrissa, en traga un dels ditz albaras, aquel que li plazera, ses aiso que deguna persona li diga quen prenga mays un que autre; et aquel que sera escrig en lo dig albara sia Cossol, e autre no.

E facha la dicha elexio en la forma dessus dicha, los ditz V Cossols sian aqui nommatz, en presencia dels ditz senhors e dels ditz XV elegidos per los ditz notaris, o lo un dels, e sen fassa carta; e fach aiso, que hom los ane nommar e notifficar a las cortz del Rey nostre senhor, et de mossenhor lAvesque de Bezes, lo die meteis, o al menhs la vespra de Sant Andrieu; e pueys anaran jurar en las mas dels senhors Curials de las dichas cortz, quant als senhors Cossols plazera.

Et es a saber, que degun home menor de XXV ans non pot ni deu esser Cossol, quar non pot per si meteis estar en justici, et si per si meteis non pot estar, doncas menhs per autre.

Item que degun home que sie estat clavari, et encaras non aya rendutz sos comptz, ni so sie quitat ben lialment, de sa ministracio, non pot ny deu esser Cossol.

Item que deguna persona que sie estat Cossol, non pot ny deu esser Cossol autra vegada, sino que sian passatz III ans, a prop la fi de son Cossolat primier...

L'an que dessus, dilus a VII d'abriel, fouc fach mandamen de part mossenhor de Berry als senhors Cossols dessus, quels venguesso far sagramen de fizelitat a nostre senhor lo Rey de Fransa: pueys en apres fouc facha crida a votz de trompa, que tot home de qualque estat e condicio que fos, entro latge de XIIII ans, vengues a l'avescat far lo dich sagramen ont era mossenhor lo duc de Berry present, el cardenal dAmies, el comte de Sansurra et l'Avesque de Bezes et mays lAvesque de Masquo et motz dautres. Pres ne carta maystre Johan de Bezuenha, notari de Carcassona.

1383

L'an MCCCLXXXIII foron Cossols,

    Senhor Ramon Cabot, per Taulas et per Mesies.
    Senhor Andrieu Astrebo, per Mercadies, Notaris et Canabassies.
    Senhor Jacme Sicre, per Mazel, Pararies et Aludies.
    Senhor Daude Abby, per Sabaties, Coyraties, Fabres, Monies et Peyralies.
    Senhor Peyre Brenguie, per Lahor, Fusties et Orgies.

Foron Clavaris.

    Senhor Johan Reynaut, per Canabassies.
    Senhor Bernat Fabre, per Sabaties.

Feron de talha aquel an, mieg franc per denier.

Foron levayres de Bans.

    Aymeric Barba, per Taulas.
    Frances Barrieyra, per Mazel.
    Johan Jotglar, per Lahor.

Foron Carrayries.

    Ramon Cotelie, per Taulas.
    Veria Londras, per Sabaties.

Foron Caritadies.

    Berthomieu P. per Taulas.
    Jacme Emengau, per Mercadies.
    Perrin de Rems, per Sabaties.
    Brenguie Cesseno, per Mazel.

Lan sobre dig, los senhors Cossols se vestero dun drap blan de melinas, e foron taxatz a XXIIII franx per Cossol, e els escudies a VI franx.

Aquel an meteis davan dich, passet a Bezes lo Rey d'Erminia que sen era fugit de son pais, perso que los Sarrazis li avian pres tot son reialme, et li avian pres sa molher e sos effans, et anava al Rey de Fransa.

Aquel an meteis, moric et trespasset mossenhor Sicart dAmbres, Avesque de Bezes, lo jorn de Santa Maria Magdalena, a hora de terssia.

Aquel an mezeis MCCCLXXXIII, fouc fach Evesque de Bezes mossenhor Symon de Gramaut, et pres la pocessio de lavesquat, lo segon jorn de setembre.

Aquel an dessus dig los sobre-ditz senhors Cossols de Bezes vendero lo pes del blat: et vendet se II melia e CC libras; et comprero ho los ereties enfans del senhor Bernat Guitart, perso que se paguesso dels LXXX e XII marx V onsas e III deniers dargent, que avian prestat e lur mayre al comu de Bezes, aissi cum dessus es dig.

Item aquel an mezeis paguet tot hom de la dicha viela, soes a saber, de bona bestia mieg gros, et de careta VI patx, e dase IIII patx.

1384

L'an MCCCLXXXIIII foron Cossols,

    Senhor Johan de Lagarriga, per Taulas.
    Senhor Peyre Gautaroya, per Mercadies.
    Senhor Guilhem Revel, per Pararie.
    Senhor Bernat Sedada, per Coyratarie.
    Senhor Esteve Cambavielha, per Lahor.

Foron Clavaris.

    Senhor Ramon Sira, per Taulas.
    Senhor Guilhem Catala, per Pararie.
    Senhor Peyre Carcolha, per Lahor.

Feron de talha aquel an, que paguet per testa dome, VIII gros.

Pus per testa de femna IIII gros.

Pus una blancha per lbr.

Foron levayres de Bans.

    Senhor Bernat Laur, per Mercadies.
    Senhor Brenguie Cambavielha, per Lahor.

Foron Caritadies.

    Senhor Pos Gordo, per Taulas.
    Senhor P. de Badonas, per Mercadies.
    Senhor Jacme Estaci, per Lahor.

Foron Carrieyries.

    Senhor Johan de Camp-lonc, per Taulas.
    Senhor Peyre Trencavelh, per Mercadies.
    Senhor Guilhem Peyre, per Coyraties.

Lan dessus MCCCLXXXIIII, a XVI del mes de may, intret a Bezes, per lo portal de la Sors Menos, mossen Simon de Gramaut, evesque de Bezes, loqual, avans que intres dedins la viela, promes et juret de tener et servar las libertatz e franquezas de la dicha viela, en la forma et maniera que sos predecessors avian acostumat. Pres ne carta maystre Johan de Fontaynas et maystre P. Estaci, notaris rials.

Es a saber que lo senhor Johan de Lagarriga, Cossol, e lo senhor P. Gautaroia, Cossol, et totz sos companhos, anero dessendre de lurs cavalgaduras a terra: Els ditz senhors Johan de Lagarriga, el senhor Peyre Gautaroia, prezeron lo sobre dig mossenhor lAvesque, per las regnas de son caval: els autres senhors Cossols anezon tot entorn e destreron el meneron entro al pe de Sant Salvayre, et a qui el descalvalguet; car aqui foron vangutz los senhors canonges, et los autres capelas, portans las santas reliquias; e van lo recebre coma senhor Evesque. Empero los sobre ditz senhors Cossols, senhor Johan de Lagarriga, e senhor Peyre Gautaroia, lo destreron e meneron per las regnas tot a pe, coma es dich: totas devetz els non ho feron de la voluntat del cosselh de la Mayo comuna, seno de lur propia auctoritat et voluntat; car jamay non se era fach a degun autre senhor evesque.

Aquel an mezeis, la nueg de Sant Mathieu, a dos horas de la nueg, moric lo duc d'Ango et Ytalia, en la viela de Bar.

Item l'an sobre dig, dijous a XXVI de may, moric lo comte dArmanhac a Avinho.

Lan dessus MCCCLXXXIIII, los sobre ditz senhors Cossols de Bezes venderon per un an lo pes del blat, per pres de II. melia CC. lbr.

Pus venderon los ditz senhors Cossols, lo soquet del vi, per un autre an, per pretz de M. franx.

Pus venderon la intrada de la vendemia per un autre en, per pretz de MCCC. lbr.

Pus venderon lo bosc de Baischa, per IIII ans, per pretz de XXX franx.

L'an que dessus MCCCLXXXIIII, se fes lo compes de la viela de Bezes, per los senhors dessots escrigz, losquals foron deputatz per los sobre ditz senhors, et per lur honorable cosselh.

Premieyrament.

    Messie Esteve Cros, per Taulas.
    Senhor Jacme Gautaroia, per Mercadies.
    Senhor Ramon Guitart, parayre.
    Senhor Ramon Corregie, canabassie.
    Senhor Johan Estaci, parayre.
    Senhor Ramon Corregie, canabassie.
    Senhor Ramon Massas, especiayre.
    Senhor Peyre Tons, sabatie.
    Senhor Ramon Roqua, lahorayre.
    Senhor P. Brenguie, lahoraire.
    Senhor Guilhem Salvayre, coyratie.

Casdun d'aguetz senhors sobre ditz comperayres nagueron per trebalh XXX franx. Dieus vuelha quels ayon leialment guzanhatz a profiecg et salvatio de la lur Arma.

1385

L'an MCCCLXXXV foron Cossols,

    Mesie Ramon Seguie, avocat, per Taulas.
    Maystre Peyre Fabre, per Notaris.
    Senhor Brenguie Andrau, per Mazeliers.
    Senhor Ramon Emenc, per Monies.
    Senhor Jacme Lombes, per Orgies.

Foron Clavaris.

    Maystre Pons Trebes, per Notaris.
    Senhor Daude Creysieu, per Fabres.

Feron de talha aquel an un denier per lbr.

Item per testa dome, IIII gros.

Pus per testa de dona e denfan pupil, II gros.

Pus una autra talha per lbr., II deniers.

Pus per testa, aysi coma dessus.

Foron levayres de Bans.

    Pons Floyra, per Taulas.
    Guilhem Rigaut per Mazel.
    Johan Campanha, per Monies.

Foron Carrayries.

    Ymbert Aynart, per Taulas.
    Guilhem Miquel, per Orgies.
    Maystre Olivie Paulinha, per Notaris.
    Esteve Gautie, per Molinies.

Foron Caritadies.

    Maystre Sicart Boquas, per Notaris.
    Pons Videl, per Mazelies.
    Symon de Gaholhiac, per Orgies.

Maystre Peyre Fabre moric estan Cossol per Notaris.

Lan dessus dig, mossenhor lo duc de Berry, que era adonx en la viela de Bezes, va mandar en un rotlle alcus rix homes de la dicha viela, que li prestesso IIII melia franx: et aquels rix homes sen van anar al cossolat, et van ordenar que tot home que pogues prestar, que prestes, et presteron li los IIII melia franx.

Pus donero los sobre ditz senhors Cossols de Bezes, a mossenhor de Berry II concas dargent, que avian dample, II palmps e mieg, fachas an formas de damas.

Item may, li doneron e li presteron los ditz senhors Cossols II potz dargent dauratz grantz, an dos brotz, e portavo davan un escut, fach a las armas de mossenhor lo duc.

Et peset tot LXXX marx dargent, de que paguet la viela de Bezes mil franx en Avinho.

Aquel an mezeis dessus dig, se bayla a pres fach la fon del mercat de la mayo del tor, entro lo portal de las sors Menos, a frayre B. Maystre, de lordre des Prezicados del coven de Clarmon, que pres de CCCLXX franx. Mays non feron lur pro, que tot quan fec, no valc res. Pres ne carta maystre R. Peno.

Lan dessus dig, se trenquet et cancelet la carta de lobliganssa, que era entre los senhors Cossols, e frayre B. Maystre. Quar avie adobat la fon del mercat; mais foron ne ben enganatz, que valgra mais non y aguesso toquat.

Lan dessus escrig, MCCCLXXXV a XXIII dabriel, se sagret la ymagina de la Mayre de Dieu, que es en lordre dels Carmes de Bezes, e sagret la lavesque dAlboreya ques presicador.

Pus lan sobre dig, se gitet e se fec lo sen de Santa Maria Madalena de Bezes, dijous a IX de novembre.

Pus aquel an et al mes dessus dig de novembre, que era dilus XIII, se batezet lo dig sen, et batezet lo maystre Johan de Betizac, et foron aquel an obriers de la Glieya de Santa Madalena, lo senhor Peyre Fons, el senhor Johan Barrieyra, sabatie, et Johan Thomas, cordie, et Bernat ¿? del Thel, losquals feron far aquesta bona hobra.

1386

L'an MCCCLXXXVI foron Cossols,

    Senhor Johan Coyra, per Mesies, Borzes et Avocats.
    Senhor Johan de Pradas, per Mercadies, Notaris et Canabassies.
    Senhor Guilhem Nicholau, parayre, per Parayrie, Mazel et Aludarie.
    Sanhor P. Fons, per Sabaties, Coyraties, Fabres, Monies et Peyralies.
    Senhor Ramon Roqua, per Lahor, Fusties et Borgies.

Foron Clavaris.

    Senhor Johan Orthola, per Mesies.
    Senhor Estaci Dura, per Parayres.
    Senhor Ramon Marti, per Lahor.

E feron de talha aquel an per testa, cascun dimergue, una blancha.

Pus feron un denier per lbr.

Pus feron de talha per testa, VIII gros et VIII patz.

Pus feron per lbr. un patz.

Foron levayres de Bans.

    Johan Gayschat, per Mercadies.
    Bernat Miralhie, per Sabaties.

Foron Carrayries.

    Johan Betinha, per Mesies.
    Ramon Emengau, per Mercadies.
    Esteve Gaucelm, per Pararie.

Foron Caritadies.

    Johan Avesque, per Mesies.
    Peyre Trencavelh, per Mercadies.
    Johan Barrieyra, per Sabaties.
    Peyre Brenguie, per Lahor.

Lan sobre dich a XVII decembre, venc a Bezes lenquisidor de Carcassona, e fec aiornar los senhors Cossols que venguesson davant el; et los ditz senhors Cossols aneron lay am mesie Ramon Fabre e mesie Jame Bru avocat, et am motz dautres bos homes de la viela; e fes lur fan sagramen de lenquisicio. Pres ne carta maystre P. Estaci, notari rial.

Aquel an sobredig, MCCCLXXXVI a XXIII de dezembre, fes molt gran neu, que ne caret tanta, que totz los olivies trenquava e arahava per lo gran pes que avie.

Aquel an mezeis, lo premier jorn de genoyer, qui fouc a dilus, ad hora de tiercia, fouc eclipsi, que semblet que lo jorn fos tornat nuech negra: don motas gens de pahor sen fugiron a la glieysa.

En aquel mezeis an MCCCLXXXVI, a XIII del mes de juli, pres molher nostre senhor lo Rey de Fransa mossen Karles, jove, que era de letat de XVIII ans; soes a saber, la filha del duc de Bavaria dAlamanha; et non jac amb ela mais tres nueg, que venguero li novelas que la viela de Dam sera facha engleza, laqual viela es en Flandres, per laqual causa lo Rey vay far fa motz grans provisios, soes, de II cens melia saumadas de besquech, e III cens navs cargadas de fustas e de castels, per trametre en Englaterra am lo conestable mossen Olivie de Clisson, lasquals provisios feron totas cremadas per los Engles et per las gens de Gans.

El Rey de Fransa auzen las nouelas dessus dichas tantot, montet en armas et anet sen en Flandes, et vay metre lo seti davant la viela de Dam, e tenc hi lo seti XXXV jorns, et apres va penre per fach darmas la dicha viela en que avie dedins M e V cens bassinets d'Engles e de Gans, e fes los totz mori, e metre a lespaza, exeptat los Engles dEnglaterra que no volc que morisson, et en apres fes ardre tota la viela.

Lan dessus dig, a XXV doctobre, vengro lettras de part la Regina de Fransa, que fouc filha del duc de Bavaria en Alamanha, quez ela sera ajaguda dun bel filh, loqual avie bateiat lo comte Marti, et avie li mes nom Karles: Dieus del cel lo nos salve.

Et abudas aquestas lettras, los senhors Cossols sobre digz van ordenar que hom ne fezes grand processios, e van mandar totas las escalas dels mesties; que cascun vengues am lur banieyra, a la Mayo comuna, e van ho fa; e daqui partiro, e sen anera a la glieya catedral de mossenhor Sant Nazari, en la manieira que se sec,

Premieiramen foron mandats totz los religios, et totas las autras glieyas de Bezes, que venguesso a la glieya de mossenhor Sant Nazari, per far preguieyras a Jehu Crist, que li dones bona vita e longa.

Item partet tota premieyra a caval de la mayo comuna tota sola, la banieyra del Rey;

Pus apres anet la banieyra de la Mayo comuna, tota sola a caval;

Item anet apres, la banieyra de Taulas, am la banieyra de Mercadies, essemps tot a pe;

Pus la banieyra de Pararie, ambaquela de Mazel, esemps tot a pe;

Pus la banieyra de Notaris, ambaquela de Messies;

Pus la banieyra de Sabaties, ambaquela del borc de Sant Afrodisi;

Pus la banieyra de Canabassies, ambaquela del borc de Sant Johan;

Pus la banieyra de Coyraties, ambaquela del borc de Sant Jacme;

Pus la banieyra de Fusties, ambaquela de Pelicies;

Pus la banieyra de Fabres, ambaquela del borc del Rey;

Pus la banieyra de dOrgies, ambaquela del borc de Montibel;

Pus la banieyra de Camp nou, ambaquela de Peyralies;

Pus la banieyra de Sastres, ambaquela de Peysonies;

Pus la banieyra de Molinies, ambaquela de Candelies;

Pus la banieyra de Teysseyres, ambaquela de Tenheyres;

Pus la banieyra de Cardayres, ambaquela de Messatges;

et apres totas las banieyras, aneron los senhors Cossols am tot lo poble de la viela de Bezes, et partiro de la Mayo comuna en la maniera dessus dicha, et aneron totz a la glieya catedral de mossenhor Sant Nazari; e van yssir totas las processios e porteron davan las processios la banieyra del capitol de Sant Nazari, e daqui partiron las banieyras de dos en dos, aneron per la viela, et vengueron totz al sementeri de Santa Madaelena, e aqui se fec mot gran solemnitat e hi feron gran sermo que presiquet un frayre Meno, maystre en santa theologia.

1387

L'an MCCCLXXXIIII foron Cossols,

    Senhor Ramon Cabot, borzes, per Taulas.
    Senhor Jacme Mauri, per Mercadies.
    Senhor Ramon Raynes, per Pararies et de fauta de Aludies, e moric Cossol: els senhors Cossols feron ne sonar lo gros sen de Sant Nazari.
    Senhor Bertran Pratz, per Pelicies.
    Senhor Bernat Jolia, per Lahor.

Foron Clavaris.

    Senhor Gayschat, per Mercadies.
    Andrieu Lieura, per Coyraties.

Aquel an feron de talha, XXII gros per testa.

Pus II. patatz et mieg, per lbr,

Foron levayres de Bans.

    Imbert Aynart, per Taulas.
    Johan Rogie, per Pararie.
    Peyre Cartholha, per Lahor.

Foron Carrayries.

    Aymeric Barba, per Taulas.
    Guilhem P. Trencavelh, per Mercadies.
    Johan de Lacros, per Pelicies.

Foron Caritadies.

    Johanet Cotelie, per Taulas.
    Ramon Emengaud, per Mercadies.
    Guilhem Fabre, per Parayres.
    Peyre Aymoy, per Pelicies.
    Ramon Marti, per Lahor.

Aquel an dessus dig, MCCCLXXXIII, fouc portat lo c¿? de mossenhor Sant Felis de Bezes a Linha, ont era mossenhor Berthomieu de Mon Calve, evesque de Bezes ¿? senhet lo.

Aquel an mezeis, dijous, lo dernier jour dabriel, a h¿? de vespras, venc a Bezes mossenhor Berthomieu, evesque de Bezes, se dineren ambel los senhors Cossols davan ditz.

Item aquel an mezeis, lo jor de lAcencio que sapela Caritatz a Bezes, ont si faria mot gran festa e jocz, ca¿?plueia e peira mesclada mot granda, may la mera de Die¿? no feq degun dampnage.

Item lan sobre dig MCCCLXXXVII, fouc aportada a Lin¿? al sobre dig mossenhor lavesque de Bezes, una bella cr¿? daur et dargent de la glieya de mossenhor Sant Felis de Bezes, am una espina que era cadastada en la dig crotz laqual Paul Tricart de Bezes avia donada; laqual espina estada de la corona della testa de Jehu Crist, et fay tal sen¿? que lo jorn del venres sanz, torna tota vermelha coma sa¿? e lo dig mossenhor lavesque va ho tot senhar e benezir.

Lan dessus dig, a XIX dezembre, venc a Bezes mossenhor Rotgier dEspanha, senescalc de Carcassona e de Bezes, p¿? tener las sitas, aisi coma es de acostumat. Els senhors Cossols van lo requesi, que jures las franquezas et libertatz de dicha viela; e juret las en la manieira que sor predecessors avian fach. Pres ne carta Guilhem B. Fenier, notari rial de Bezes, e maystre G. Sicart, notari de Carcassona.

1388

L'an MCCCLXXXVIII foron Cossols,

    Senhor Johan de Lagarriga, per Taulas, per avocatz e per Mesies.
    Senhor Ramon Corregie, per Canabasies, Mercadies et Notaris.
    Senhor Peyre Golfi, per Mazel, Pararie et Aludies.
    Senhor Johan Pastre, jove, per Fusties, Lahor et Orgies.
    Senhor Mathieu Rossaut, per Fabres, Coiraties, Sabaties, Monies et Peyralies.

Foron Clavaris.

    Senhor Anthoni de la Garda, per Taulas.
    Senhor Guilhem Vayssa, per Mazel.
    Senhor Jacme Nicholau, per Fusties.

Feron de talha aquel an per testa, un franc.

Pus II patatz per lbr.

Foron levayres de Bans.

    Johan Raynaut, per Canabassies.
    Anric Garoti, per Fabres.

Foron Caritadies.

    Peyre Floyra, per Taulas.
    Bernat Cornelh, per Canabassies.
    Brenguie Cesseno, per Mazel.
    Peyre Rotgie, per Fabres.

Foron Carrayries.

    Johan de Camplonc, per Taulas.
    Johan Bru, per Canabassies.
    Bernat Roquacels, per Mazel.
    Guilhem Espanol, per Fabres.

Aquel an dessus dig, paguet la viela de Bezes e tot lautre pais un subsidi, que era estat endich e empauzat per mossenhor de Berry, lan LXXXVII, un franc e ters per fuoc.

Pus aquel an meteis, paguet la dicha viela e tot lo pais, tres franx per fuoc, que dizie hom e farie entendre que lo comte dArmanhac devia far hoiar las plassas et los lox, que tenian los Engles en Roergue et en autre pais, e los devia gitar foras del Realme de Fransa: mala lag ses enseguit.

Item aquel an mezeis, paguet la dicha viela de Bezes e lautre pais, un autre subsidi de II. franx e quart per fuoc; per loqual ne vendero los senhors Cossols de Bezes lo emolimen del pes del blat e de las farinas; et compret lo, maystre Johan de Betizac, per pres de XVII cen lbr.

Lan dessus dig, MCCCLXXXVIII, dimenge que fo lo V jorn del mes de geli, se sagret la capela de la Mayre de Dieu de pietat, que es en lorde dels Carmes de Bezes, et sagret la lavesque de Malhares, ouc fouc lavesque de Cotzerans, atresso, et fes si mot gran sollempnitat dont lavesque de Malhares hi donet de perdo XL jorns, e mossenhor lavesque de Bezes, autres XL jorns, e mossenhor lavesque de Cotzerans autres XL jorns de veray perdo.

1389

L'an MCCCLXXXIX foron Cossols,

    Messie Ramon Fabre, jove, licenciat en leys, per lescala des senhors Avocatz, de Taulas, et de Mesies.
    Maystre Bernat Perrier, notari, per lescala de Notaris, Mercadies et Canabassies.
    Senhor Guilhem Catala, parayre, per lescala de Pararie, dAludies et de Mazel.
    Senhor P. Carcolha, lahorayre, per lescala de Lahor, de Fusties et d'Orgies.
    Senhor Esteve Vanieyra, sabatie, per Sabaties, Pelicies, Coyraties, Fabres, Monies et Peyralies.

Foron Clavaris.

    Senhor Olivier Paulinha, per Notaris.
    Senhor Brenguie Sedada, per Coyraties, en defauta de Sabaties.

Aquel an feron de talha, que paguet hom per testa I franc.

Pus feron II. patatz per lbr.

Pus paguet hom per cascuna saumada de vendemia, que fos de carreta, dinarada, IIII patatz.

Pus per saumada de bona bestia, III patatz.

Pus per saumada d'ase, II patatz.

Pus per cada saumada de vi que intres, VIII gros.

Item aquel an meteis devan dig, se vendet lo XII de la peysonarie, del premier divenres de carema, entro lo jorn de Pascas, per pres de LXVII lbr.

Item lan dessus dig, a XVII dabriel, se vendet lo XII de la peysonarie en un an, per de II cens VI lbr. compret lo Peyre Fons, sabatie, II cens VI lbr.

Pus se vendet lo Mazel, compret lo, senhor Ramon Cabot, V cens LX lbr.

Pus venderon lo pes del Blat e de la Farinas, de XV jorns doctobre en un an, a maystre Johan de Fontaynas, notari, et a Guilhem Revel, parayre, per pres de XVIII cens lbr., a pagar tantost, XVIII cens lbr.

Item aquel an dessus dig, fouc en dig per mossenhor de Berry, un subsidi de V franx per fuoc, et fouc pagat a nostre senhor lo Rey per son novel avenimen en Lenga doc.

Foron levayres de Bans.

    Messie Bertran Andrieu, savi en dreg, per avocatz.
    Senhor Peyre Girona, per Pararies.
    Senhor Johan de Sas, per Lahor.

Foron Carrayries.

    Senhor Jacme Bedos, per Taulas.
    Maystre P. Estaci, per Notaris.
    Senhor Johan Rogie, per Pararies.
    Senhor Guilhem de Moyschat, per Sabaties.

Foron Caritadies.

    Mesie B. Costa, per Avocatz, Taulas.
    Senhor Bernat Gibeli, per Mercadies.
    Maystre Jacme Bena, per Notaris.
    Arnaut Barrieyra, per Sabaties.
    Pons Cavalie, per Lahor.

Aquel an meteis, dijous a XIII de may, passet a Bezes la filha del comte de Boluenha, molher de mossenhor lo duc de Berry, que venie del comte de Foys.

E la viela de Bezes fec li la honor que se seq:

Soes a saber, que del cap del portal del Pont fouc tot empaliat de doblas e de tendas, e entro a lhostal de maystre Johan de Betizac, ques eras del Rey, et aqui se aloget.

Item aneron li yssir los senhors Cossols de la viela, am los mielhs de tota la viela, a caval.

Item van li donar un vayssel de vi.

Pus li doneron XII entorcas de cera.

Pus de doblos de cera, XII lbr.

Pus XII tassas dargent, pezans XVIII marx.

Item aquel an MCCCLXXXIX, los sobre ditz senhors Cossols feron far e metre sus cada portal de la viela, un escut am tres flors de li en cascun esqut; quar las tres flors de li son las armas proprias de nostre senhor lo Rey; et sus cascun esqut, avie una bela corona daur; et aisso fouc fach per honor del Rey de Franssa nostre senhor, et per so quar novelamen, venie en lo pays de Lenga doc.

Item may, feron far los sobreditz senhors Cossols, per honor e reverencia del Rey sobreditg nostre senhor, un bel pavalho dun drap daur, que eron las amgardas, dun sendat dazur tot obrat de flors de lis daur fin batut, pendens tot en torn lo pavailho, et aisso per mettre sus lo Rey, quant intrara a Bezes.

Item feron far penos ad ops de las trompas, e dels autres menestries.

Pus feron far raubas los ditz senhors Cossols, a XII menestries de mieg partit dun drap vayr, e dun drap de mesclat.

Item los sobreditz senhors Cossols am tot lur honorable cosselh, van ordenar que per la novela venguda del Rey, las escalas dels mesties feresson livreya. En apres los ditz senhors Cossols aneron a las cortz del Rey, e de mossenhor lavesque, per saber am los senhors curials, si voulian esser de las livreys de las escalas dels mesties; els dits senhors curials et notaris ven dir que volires, e foron totz vestitz duna livreyra vermelha.

Item quant los senhors Cossols sentiro ni saupro que lo Rey fouc vengut a Sant Thiberi, van mandar que tot home que agries facha livreya, vengues tantost a la Mayo comuna, tot a caval, per anar far yssida et reverencia al Rey nostre senhor.

Item plus ordenezo los ditz senhors Cossols e tot lur honorable cosselh, quels no fosson pas vestitz de neguna ¿?ivreyra, sino daquela del cossolat, per tal que lo Rey los conogues a la raubas mieg partidas.

(ca) Aquí hi ha un full transposat en el manuscrit.
(en) There is a trasposed page in the manuscript.
(es) Aquí hay una hoja transpuesta en el manuscrito.

En apres los ditz senhors Cossols van sen anar al Rey, e foron pus de III cens homes a caval, vestitz de la livreya vermelha, et anero entorno la cros de la lega, e van li far la reverencia; e facha la reverencia, van sen venir al hostal dels tiradors, et estenderon lo pavalho sus lo Rey, et intreron per lo portal de Presicador, portant tot a pe los senhors Cossols lo dig pavalho.

E es a saber, que quant lo Rey fou vengut al cap de la mercadaria, van gizar vers la Mayo comuna, et van gizar de la part de la orgaria, anan vas la sieutat; e quant lo Rey fouc a Sant Salvayre, va descavalgar, e aqui fouc mossenhor lavesque de Bezes, tot revestit, am totas las reliquas: el Rey anet los adorar, et anet tot a pe adorar a mossenhor Sant Nazari; et apres montet a caval, et anet sen en son hostal, que es costa lo portal den Grindas.

Lan MCCCLXVIII, a IIII del mes de dezembre, nasquet mossen Karles, fil que fo de mossen Karles Rey de Franssa, nostre senhor, alqual Dieus fassa veray perdo.

Lan MCCCLXXXIX, lo jorn de la santa Trinitat que fo lo XX jorn de novembra, a hora de completa, venc et intret novalament a Bezes nostre senhor lo Rey de Franssa dessus dig, e avie nom Karles, e era de letat de XXII ans.

Et venc ambel, mossen Loys, son frayre, que era duc de Thorena.

Pus mossenhor lo duc de Borbon;

Pus mossenhor P. de Navarra, frayre del Rey de Navarra;

Pus lo filh del duc de Bar;

Pus lo Conestable de Franssa;

Pus mossen Loys de Sansurra, marescal de Franssa;

Pus lo senhor de Lebret;

Pus lo senhor de Corsi;

Item tanta de bela nobleza et de Cavalarie, que era sens nombre, e jac lo Rey aquela nuec a Bezes, e lendema, que fouc dilus apres dirnat, sen anet jacer a Narbona, a daqui en fora sen anet a Tholosa.

En segou se, los presens que la viela de Bezes feq a nostre senhor lo Rey dessus dig:

Premieyramen, dos bassinas dargent totas dauradas, que avien dample, cascuna II. palms;

Item un flesco dargent tot daurat, tenen tres quartos;

Pus dos justats dargent, tenen cascuna un quarto e mieg;

Item VIII tassas dargent, pezan cascuna, II marx e mieg, e la una era am son cobessel.

Pus donera los ditz senhors Cossols a mossen Loys duc de Torena, frayre de nostre senhor lo Rey, una bela nav dargent tota daurada, que li fouc presentada a taula, quar lo dig mossen Loys se dirnava ab lo Rey, de que nostre senhor lo Rey nac mot gran joya et plazer.

1390

L'an MCCCXC foron Cossols,

    Senhor Johan Navas, Messier, per lescala de Messaria, davocatz et de Taulas.
    Senhor Gautaroia, Mercadier, per lescala de Mercadaria, de Notaris et de Canabassies.
    Senhor Jacme Cancenneiol, Mazelie, per lescala del Mazel, de Pararie et dAludarie.
    Senhor Ramon Roqua, lahorayre, per lescala de Lahor, de Fustarie et Orgarie.
    Senhor Peyre Almoy, pelicie, per lescala de la Pelissarie, Coyratarie, Sabatarie, Fabres, Monies et Peyralies.

Foron Clavaris.

    Senhor Ramon Gilabert, per lescala de Messarie.
    Senhor Bernat Roquacels, per lescala de Mazel.
    Senhor Johan dAsas, per lescala de Lahor.

Feron de talha aquest an, IIII deniers per lb.

Foron levayres de Bans.

    Jacme Mauri, per lescala de Mercadarie.
    Senhor Brenguie Cambavielha, coyratie, per lescala de Pelissarie.

Foron Carrayries.

    Johanneri Gueyraut, per Messarie e Taulas.
    Bernet Laur, jove, per Mercadarie.
    Guilhem Rigaut, per Mazel.
    Guilhem Peyre, coyratie, per Pelicies.

Foron Caritadies.

    Johan Laures, per lescala de Taulas.
    Andrieu de Fontaynas, per Mercadies.
    Gaude Raynaut, per Coyraties.
    Peyre Jorda, mazelie, per Mazel.
    Johan Fabersa, per Lahor.

Lan dessus dig MCCCXC, dimas a XVIII de genoier, venc a Bezes nostre senhor lo Rey de Franssa que venia de Tholosa, et anet prener conget de nostre senhor lo Papa a Avinho, e pueis sen anet a Paris.

Item aquel an sobre dig, et aquela venguda de nostre senhor lo Rey, dernieyra; los senhors Cossols davant ditz, Johan Navas els autres sos companhos, foron per lo Rey desapauzats et amermatz del nombre, soes a saber, que de V Cossols que y avie los tornet a IIII, et en aqui meteis ho fes per tot lo pays de Lenga doc.

E es a saber que los senhors Cossols dessus nominatz se vestiro las raubas de cossolat lo jor de Nadal, e non las porteron sino de Nadal entro lo dimecres a XXI de genoyer, que y intreron los autres senhors Cossols desotz escrigz.

Item lan dessus dig MCCCXC, a XX de genoyer, fes cridar a votz de trompa nostre senhor lo Rey, per totas las vielas, que daqui avan, non aguies per las vielas, sino IIII Cossols; e facha aquesta crida, los senhors Cossols sobreditz que eron davan la crida, van relaxar lo cossolat: quar no sabian qual de totz sinq fos foras, e non faren enjuria de la un a lautre: foron dacort que tot ensemps non y remangues degun de totz sinq.

Pus lo jorn e lan dessus dig, a XX de genoyer, fes far una autra crida en la viela de Bezes, ayssi quant se seq:

"Aujatz que vos fa hom a saber de part lo Rey de Franssa vostre senhor, e vos notiffiqua hom, que lo dig nostre senhor lo Rey de Franssa aven pietat e compacio al poble de son Rialme, a volgut e ordenat per certanas causas, sus aisso la sua gracia moven, que tota persona qualque sia, ni qualquno de Lenga doc, que se sia partit del rialme de Franssa, per talhas mezas el temps passat, o per deutes per els deguts al qualque persona que se sia, juzieu ho Crestia; que puesca retornar en lo pais, estar, demorar, francamen e quitia, e paziblamen, de tot so que zels poyran dever a las dichas talhas, o a crededors: an condicio que els sian a pagar los ditz deutes enfra IIII ans, contadas de la data de las lettras, sus aisso autriadas; cascuns dels ditz IIII ans la quarta partida dels deutes: e que seran tengutz, an prestan caucio, de pagar los deutes aquela que poyran prestar.

An caras may vos fa hom a saber, que lo Rey nostre senhor a ordenat per lo Realme, relevamen de son poble, que dels bes que foron de maystre Johan de Betisac sa entras de Bezes confiscatz al Rey nostre senhor, se guertisca sus lo fag de la hueia dels Engles la somma de XX melia franx.

An caras may vos fa hom a saber que lo Rey nostre senhor, per lo ben del poble et de la causa publica, a hordenat, que lo nombre e la quantitat des Capitols, Cossols, Governados, de cascuna viela de Lengua doc, maior, e pasan lo nombre de quatro, sia apetisat de streg, et remes al dig nombre IIII: los quals Capitols, Cossols ho autres gobernados no se puescon assemblar, ny congregar, ny deguna causa far, sino que lo senescalt, ho viguier, ho jutge de las dichas vielas hy sia present.

Item vol e ordena lo Rey nostre senhor, que totas aydas, carges, messios, presas al temps passat, per los ditz Capitols, Cossols, governados en la dichas vielas, empauzats sus farinas, carns, peys et autras denayradas, o bes, fessen de tot e no sian plus levats, ny los dits capitols, Cossols ho governados no puescan los ditz carges mettre, ny empauzar, ny far culhir, ny levar, daisi enan, sens expres mandamen ho ordenensa del Rey nostre senhor, ho de son cosselh."

Lan dessus dig MCCCXC, divenres a XII de genoier, lo senhor Carles del Templier, mesie Bernat Audran, el senhor Jacquet de Bencyerget, vengueron a la Mayo comuna de las parts de nostre senhor lo Rey de Franssa, per ordenar Cossols novels, an cossentimen de tot lo cosselh de la Mayo comuna;

e foron Cossols novels, soes a saber:

    Senhor Guilhem Cotelie, per Taulas, Cossol.
    Senhor Duran de Guirgols, Mercadie, Cossol.
    Senhor Johan Estaci, Parayre, Cossol.
    Senhor Peyre Brenguie, Lahorayre, Cossol.

Item fouc autriat als ditz senhors Cossols per lo gran cosselh de la mayo comuna, en presencia de mossenhor lo viguier del Rey, que aguesso raubas del cossolat, et feron hoc.

Pus los ditz senhors Cossols se vestiron las raubas dimergue, que fouc lo XIII jorn de febrier.

Item lan dessus dig MCCCXC, dimars a XX del mes de setembre, lo jorn de las assizas; juret los privilegis, las franquezas e libertatz de la viela e vigarie de Bezes, mossen Peyre de Mornay, cavalier, senescalc de Carcassona e de Bezes, et mossen Guilhem del Bruelh, doctor en decretz, jutge mage de Carcassona, en lhostal del Cabiscol mage de la glieya quatedral de mossenhor Sant Nazari de Bezes; prezero ne carta; maystre Bernat Ferrier, notari de Bezes, et maystre Johan Huc, notari de Carcassona.


Ici finit Lo libre de Memorias.