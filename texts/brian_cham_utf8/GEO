შესავალი 
1 
რომელმან შექმნა სამყარო ძალითა მით ძლიერითა  
ზეგარდმოთ არსნი სულითა ყვნა ზეცით მონაბერითა  
ჩვენ  კაცთა  მოგვცა ქვეყანა  გვაქვს უთვალავიფერითა  
მისგან არს ყოვლი ხელმწიფე სახითა მის მიერითა 
2 
ჰე  ღმერთო ერთო  შენ შეჰქმენ სახე ყოვლისა ტანისა  
შენ დამიფარე  ძლევა მეც დათრგუნვად მე სატანისა  
მომეც მიჯნურთა სურვილი  სიკვდიდმდე გასატანისა  
ცოდვათა შესუბუქება  მუნ თანა წასატანისა  
3 
ვის ჰშვენის    ლომსა    ხმარება შუბისა  ფარ შიმშერისა  
  მეფისა მზის  თამარისა  ღაწვ ბადახშ  თმა გიშერისა  
  მას  არა ვიცი  შევჰკადრო შესხმა ხოტბისა  შე   რისა  
მისთა მჭვრეტელთა ყანდისა მირთმა ხამს მიმართ  შერისა  
4 
თამარს ვაქებდეთ მეფესა სისხლისა ცრემლ დათხეული  
ვთქვენი ქებანი ვისნი მე არ ავად გამორჩეული  
მელნად ვიხმარე გიშრის ტბა და კალმად მე ნა რხეული  
ვინცა ისმინოს  დაესვას ლახვარი გულსა ხეული  
5 
მიბრძანეს მათად საქებრად თქმა ლექსებისა ტკბილისა  
ქება წარბთა და წამწამთა  თმათა და ბაგე კბილისა  
ბროლ ბადახშისა თლილისა  მის მიჯრით მიწყობილისა  
გასტეხს ქვასაცა მაგარსა გვრდემლი ტყვიისა ლბილისა  
6 
აწ ენა მინდა გამოთქმად  გული და ხელოვანება  
  ძალი მომეც და შეწევნა შენგნით მაქვს  მივსცე გონება  
მით შევეწივნეთ ტარიელს  ტურფადცა უნდა ხსენება  
მათ სამთა გმირთა მნათობთა სჭირს ერთმანერთის მონება  
7 
მო  დავსხდეთ  ტარიელისთვის ცრემლი გვდის შეუშრობილი  
მისებრი მართ დაბადებით ვინმცა ყოფილა შობილი  
დავჯე  რუსთველმან გავლექსე  მისთვის გულს ლახვარ სობილი  
აქამდის ამბვად ნათქვამი  აწ მარგალიტი წყობილი  
 
8 
მე  რუსთველი ხელობითა  ვიქმ საქმესა ამა დარი  
ვის ჰმორჩილობს ჯარი სპათა  მისთვის ვხელობ  მისთვის მკვდარი  
დავუძლურდი  მიჯნურთათვის კვლა წამალი არსით არი  
ანუ მომცეს განკურნება  ანუ მიწა მე სამარი  
9 
ესე ამბავი სპარსული  ქართულად ნათარგმანები  
ვით მარგალიტი ობოლი  ხელით ხელ საგოგმანები  
ვპოვე და ლექსად გარდავთქვი  საქმე ვქმენ საჭოჭმანები  
ჩემმან ხელ მქმნელმან დამმართოს ლაღმან და ლამაზმან ნები  
10 
თვალთა  მისგან უნათლოთა  ენატრამცა ახლად ჩენა  
აჰა  გული გამიჯნურდა  მიჰხვდომია ველთა რბენა  
მიაჯეთ ვინ  ხორცთა დაწვა კმარის  მისცეს სულთა ლხენა  
სამთა ფერთა საქებელთა ლამის ლექსთა უნდა ვლენა  
11 
რაცა ვის რა ბედმან მისცეს დასჯერდეს და მას უბნობდეს  
მუშა მიწყივ მუშაკობდეს  მეომარი გულოვნობდეს  
კვლა მიჯნურსა მიჯნურობა უყვარდეს და გამოსცნობდეს  
არცა ვისგან დაიწუნოს  არცა სხვასა უწუნობდეს  
12 
შაირობა პირველადვე სიბრძნისაა ერთი დარგი  
საღმრთო  საღმრთოდ გასაგონი მსმენელთათვის დიდი მარგი  
კვლა აქაცა ეამების  ვინცა ისმენს კაცი ვარგი  
გრძელი სიტყვა მოკლედ ითქმის  შაირია ამად კარგი  
13 
ვითა ცხენსა შარა გრძელი და გამოსცდის დიდი რბევა  
მობურთალსა   მოედანი მართლად ცემა  მარჯვედ ქნევა  
მართ აგრევე მელექსესა   საუბართა ტკბილთა ფრქვევა  
რა მისჭირდეს საუბარი და დაუწყოს ლექსმან ლევა  
14 
მაშინღა ნახეთ მელექსე და მისი მოშაირობა  
რა ვეღარ მიჰხვდეს ქართულსა დაუწყოს ლექსმან ძვირობა  
არ შეამოკლოს ქართული არა ქმნას სიტყვა მცირობა  
ხელ მარჯვედ სცემდეს ჩოგანსა  იხმაროს დიდი გმირობა  
15 
მოშაირე არა ჰქვიან თუ ვინმე თქვას ერთი  ორი  
თავი ყოლა ნუ ჰგონია მელექსეთა კარგთა სწორი  
განაღა თქვას ერთი  ორი  უმსგავსო და შორი შორი  
მაგრა იტყვის    ჩემი სჯობსო   უცილობლობს ვითა ჯორი  
16 
მეორე ლექსი ცოტაი  ნაწილი მოშაირეთა  
არ ძალ უც სრულ ქმნა სიტყვათა  გულისა გასაგმირეთა  
ვამსგავსე მშვილდი ბედითი ყმაწვილთა მონადირეთა  
დიდსა ვერ მოჰკლვენ  ხელად აქვს ხოცა ნადირთა მცირეთა  
17 
მესამე ლექსი კარგი არს სანადიმოდ  სამღერელად  
სააშიკოდ  სალაღობოდ  ამხანაგთა სათრეველად  
ჩვენ მათიცა გვეამების  რაცა ოდენ თქვან ნათელად  
მოშაირე არა ჰქვიან  ვერას იტყვის ვინცა გრძელად  
18 
ხამს  მელექსე ნაჭირვებსა მისსა ცუდად არ აბრკმობდეს  
ერთი უჩნდეს სამიჯნურო  ერთსა ვისმე აშიკობდეს  
ყოვლსა მისთვის ხელოვნობდეს  მას აქებდეს  მას ამკობდეს  
მისგან კიდე ნურა უნდა  მისთვის ენა მუსიკობდეს  
19 
ჩემი აწ ცანით ყოველმან  მას ვაქებ  ვინცა მიქია  
ესე მიჩს დიდად სახელად  არ თავი გამიქიქია  
იგია ჩემი სიცოცხლე  უწყალო ვითა ჯიქია  
მისი სახელი შეფარვით ქვემორე მითქვამს  მიქია  
20 
ვთქვა მიჯნურობა პირველი და ტომი გვართა ზენათა  
ძნელად სათქმელი  საჭირო გამოსაგები ენათა  
იგია საქმე საზეო  მომცემი აღმაფრენათა  
ვინცა ეცდების  თმობამცა ჰქონდა მრავალთა წყენათა  
21 
მას ერთსა მიჯნურობასა ჭკვიანნი ვერ მიჰხვდებიან  
ენა დაშვრების  მსმენლისა ყურნიცა დავალდებიან  
ვთქვნე ხელობანი ქვენანი  რომელნი ხორცთა ჰხვდებიან  
მართ მასვე ჰბაძვენ  თუ ოდენ არ სიძვენ  შორით ბნდებიან  
22 
მიჯნური შმაგსა გვიქვიან არაბულითა ენითა  
მით რომე შმაგობს მისისა ვერ მიხვდომისა წყენითა  
ზოგთა აქვს საღმრთო სიახლე  დაშვრების აღმაფრენითა  
კვლა ზოგთა ქვე უც ბუნება კეკლუცთა ზედა ფრფენითა  
23 
მიჯნურსა თვალად სიტურფე ჰმართებს მართ ვითა მზეობა  
სიბრძნე  სიუხვე  სიმდიდრე  სიყმე და მოცალეობა  
ენა  გონება  დათმობა  მძლეთა მებრძოლთა მძლეობა  
ვისცა ეს სრულად არა სჭირს  აკლია მიჯნურთ ზნეობა  
24 
მიჯნურობა არის ტურფა  საცოდნელად ძნელი გვარი  
მიჯნურობა სხვა რამეა  არ სიძვისა დასადარი  
იგი სხვაა  სიძვა სხვაა  შუა უზის დიდი ზღვარი  
ნუვინ გაჰრევთ ერთმანერთსა  გესმას ჩემი ნაუბარი  
25 
ხამს მიჯნური ხანიერი  არ მეძავი  ბილწი  მრუში  
რა მოჰშორდეს მოყვარესა  გაამრავლოს სულთქმა  უში  
გული ერთსა დააჯეროს  კუშტი მიჰხვდეს  თუნდა ქუში  
მძულს უგულო სიყვარული  ხვევნა  კოცნა  მტლაში მტლუში  
26 
მას ცოცხალი ნუ ელევის  რაცა პირველ შეუყვარდეს  
ნუცა ლხინსა აუზვავდეს  ნუცა ჭირსა შეუზარდეს  
მისთვის დათმოს ყველაკაი  მისთვის ველთა გამოვარდეს  
ნურა გაჰვა  სოფელიცა მისი კერძი გარდაქარდეს 
27 
ამა საქმესა მიჯნური ნუ უხმობს მიჯნურობასა  
დღეს ერთი უნდეს  ხვალე სხვა  სთმობდეს გაყრისა თმობასა  
ესე მღერასა ბედითსა ჰგავს  ვაჟთა ყმაწვილობასა  
კარგი მიჯნური იგია  ვინ იქმს სოფლისა თმობასა  
28 
არს პირველი მიჯნურობა არ დაჩენა ჭირთა  მალვა  
თავის წინა იგონებდეს  ნიადაგმცა ჰქონდა ხალვა  
შორით ბნედა  შორით კვდომა  შორით დაგვა  შორით ალვა  
დათმოს წყრომა მოყვრისაგან  მისი ჰქონდეს შიში  კრძალვა  
29 
ხამს  თავისსა ხვაშიადსა არვისთანა ამჟღავნებდეს  
არ ბედითად  ჰაი ჰაი  ს ზმიდეს  მოყვარესა აყივნებდეს  
არსით აჩნდეს მიჯნურობა  არასადა იფერებდეს  
მისთვის ჭირი ლხინად უჩნდეს  მისთვის ცეცხლსა მოიდებდეს  
30 
მას უშმაგო ვით მიენდოს  ვინ მოყვარე გაამჩივნოს  
ამის მეტი რამცა ირგო  მას ავნოს და თვითცა ივნოს  
რათამე ღა ასახელოს  რა სიტყვითა მოაყივნოს  
რა ჰგავა  თუ მოყვარესა კაცმან გული არ ატკივნოს  
31 
მიკვირს  კაცი რად იფერებს საყვარლისა სიყვარულსა  
ვინცა უყვარს  რად აყივნებს მისთვის მკვდარი მისთვის წყლულსა  
თუ არ უყვარს  რად არა სძულს  რად აყივნებს  რაც არ სძულსა   
ავსა კაცსა ავი სიტყვა ურჩევნია სულსა  გულსა  
32 
თუ მოყვარე მოყვრისათვის ტირს  ტირილსა ემართლების  
სიარული  მარტოობა ჰშვენის  გაჭრად დაეთვლების  
იგონებდეს  მისგან კიდე ნურად ოდეს მოეცლების  
არ დააჩნდეს მიჯნურობა  სჯობს  თუ კაცთა ეახლების  
 
ამბავი როსტევან არაბთა მეფისა 
 
32 
იყო არაბეთს როსტევან  მეფე ღმრთისაგან სვიანი  
მაღალი  უხვი  მდაბალი  ლაშქარ მრავალი  ყმიანი  
მოსამართლე და მოწყალე  მორჭმული  განგებიანი  
თვით მეომარი უებრო  კვლა მოუბარი წყლიანი  
33 
სხვა ძე არ ესვა მეფესა  მართ ოდენ მარტო ასული  
სოფლისა მნათი მნათობი  მზისაცა დასთა დასული  
მან მისთა მჭვრეტთა წაუღის გული  გონება და სული  
ბრძენი ხამს მისად მაქებრად და ენა ბევრად ასული  
34 
მისი სახელი   თინათინ  არს ესე საცოდნარია  
რა გაიზარდა  გაივსო  მზე მისგან საწუნარია  
მეფემან იხმნა ვაზირნი  თვით ზის ლაღი და წყნარია  
გვერდსა დაისხნა  დაუწყო მათ ამო საუბნარია  
35 
უბრძანა   გკითხავ საქმესა  ერთგან სასაუბნაროსა  
რა ვარდმან მისი ყვავილი გაახმოს  დაამჭნაროსა  
იგი წახდების  სხვა მოვა ტურფასა საბაღნაროსა  
მზე ჩაგვისვენდა  ბნელსა ვსჭვრეტთ ღამესა ჩვენ უმთვაროსა  
36 
მე გარდასრულვარ  სიბერე მჭირს  ჭირთა უფრო ძნელია  
დღეს არა  ხვალე მოვკვდები  სოფელი ასრე მქმნელია  
რაღაა იგი სინათლე  რასაცა ახლავს ბნელია   
ჩემი ძე დავსვათ ხელმწიფედ  ვისგან მზე საწუნელია   
37 
ვაზირთა ჰკადრეს   მეფეო  რად ჰბრძანეთ თქვენი ბერობა  
ვარდი თუ გახმეს  ეგრეცა გვმართებს მისივე ჯერობა  
მისივე ჰმეტობს ყოველსა სული და ტურფა ფერობა  
მთვარესა მცხრალსა ვარსკვლავმან ვითამცა ჰკადრა მტერობა   
38 
 მაგას ნუ ჰბრძანებთ  მეფეო  ჯერთ ვარდი არ დაგჭნობია  
თქვენი თათბირი ავიცა სხვისა კარგისა მჯობია  
ხმდა განაღამცა საქმნელად  რაცა თქვენ გულსა გლმობია  
სჯობს და მას მიეც მეფობა  ვისგან მზე შენაფლობია  
39 
თუცა ქალია  ხელმწიფედ მართ ღმრთისა დანაბადია  
არ გათნევთ  იცის მეფობა  უთქვენოდ გვითქვამს კვლა დია  
შუქთა მისთაებრ საქმეცა მისი მზებრ განაცხადია  
ლეკვი ლომისა სწორია  ძუ იყოს  თუნდა ხვადია   
40 
ავთანდილ იყო სპასპეტი  ძე ამირ სპასალარისა  
საროსა მჯობი ნაზარდი  მსგავსი მზისა და მთვარისა  
ჯერთ უწვერული  სადარო ბროლ მინა საცნობარისა  
მას თინათინის შვენება ჰკლვიდის წამწამთა ჯარისა  
41 
გულსა მისსა მიჯნურობა მისი ჰქონდა დამალულად    
რა მოჰშორდის  ვერ მჭვრეტელმან ვარდი შექმნის ფერ ნაკლულად  
ნახის  ცეცხლი გაუახლდის  წყლული გახდის უფრო წყლულად  
საბრალოა სიყვარული  კაცსა შეიქმს გულ მოკლულად  
42 
რა მეფედ დასმა მეფემან ბრძანა მისისა ქალისა  
ავთანდილს მიჰხვდა სიამე  ვსება სჭირს მის სოქ ალისა  
თქვა   ზედას ზედა მომხვდების ნახვა მის ბროლ ფიქალისა  
ნუთუ მით ვპოვო წამალი მე ჩემი  ფერ გამქრქალისა  
43 
არაბეთს გასცა ბრძანება დიდმან არაბთა მფლობელმან  
 თინათინ ჩემი ხელმწიფედ დავსვი მე  მისმან მშობელმან  
მან განანათლნეს ყოველნი  ვით მზემან მანათობელმან  
მოდით და ნახეთ ყოველმან  შემსხმელმან  შემამკობელმან  
44 
მოვიდეს სრულნი არაბნი  ჯარი განმრავლდა ხასისა  
ავთანდილ პირ მზე  სპასპეტი ლაშქრისა ბევრ ათასისა  
ვაზირი სოგრატ  მოახლე მეფისა დასთა დასისა  
მათ რომე დადგეს საჯდომი  თქვეს   უთქმელია ფასისა   
45 
თინათინ მიჰყავს მამასა პირითა მით ნათელითა  
დასვა და თავსა გვირგვინი დასდგა თავისა ხელითა  
მისცა სკიპტრა და შემოსა მეფეთა სამოსელითა  
ქალი მზეებრ სჭვრეტს ყოველთა ცნობითა ბრძნად მხედველითა  
 
46 
უკუდგეს და თაყვანის სცეს მეფემან და მისთა სპათა  
დალოცეს და მეფედ დასვეს  ქება უთხრეს სხვაგნით სხვათა  
ბუკსა ჰკრეს და წინწილანი დაატკბობდეს მათთა ხმათა  
ქალი ტირს და ცრემლთა აფრქვევს  ჰხრის ყორნისა ბოლო ფრთათა  
47 
მამისა ტახტსა საჯდომად თავი არ ეღირსებოდა  
ამად ტირს  ბაღი ვარდისა ცრემლითა აივსებოდა  
მეფე სწვრთის   მამა ყოველი ძისაგან ითავსებოდა  
ამისად ქმნამდის დამწველი ცეცხლი არ დამევსებოდა   
48 
უბრძანა   ნუ სტირ  ასულო  ისმინე ჩემი თხრობილი  
დღეს შენ ხარ მეფე არაბეთს  ჩემგან ხელმწიფედ ხმობილი  
აქათგან ესე სამეფო შენია მართ მონდობილი  
ხარმცა ბრძნად მქმნელი საქმისა  იყავ წყნარი და ცნობილი  
49 
ვარდთა და ნეხვთა ვინათგან მზე სწორად მოეფინების  
დიდთა და წვრილთა წყალობა შენმცა ნუ მოგეწყინების  
უხვი ახსნილსა დააბამს  იგი თვით ების  ვინ ების  
უხვად გასცემდი  ზღვათაცა შესდის და გაედინების  
50 
მეფეთა შიგან სიუხვე  ვით ედემს ალვა  რგულია  
უხვსა ჰმორჩილობს ყოველი  იგიცა  ვინ ორგულია  
სმა ჭამა   დიდად შესარგი  დება რა სავარგულია   
რასაცა გასცემ  შენია  რას არა  დაკარგულია   
51 
ამა მამისა სწავლასა ქალი ბრძნად მოისმინებდა  
ყურსა უპყრობდა  ისმენდა  წვრთასა არ მოიწყინებდა  
მეფე სმასა და მღერასა იქმს  მეტად მოილხინებდა  
თინათინ მზესა სწუნობდა  მაგრა მზე თინათინებდა  
52 
მოიხმო მისი გამზრდელი  ერთგული  ნაერთგულევი  
უბრძანა   ჩემი საჭურჭლე  შენგან დანაბეჭდულევი  
მომართვი ჩემი ყველაი  ჩემი ნაუფლისწულევი   
მოართვეს  გასცა უზომო  უანგარიშო  ულევი  
53 
მას დღე გასცემს ყველაკასა სივაჟისა მოგებულსა  
რომე სრულად ამოაგებს მცირესა და დიდებულსა  
მერმე ბრძანა   ვიქმ საქმესა  მამისაგან სწავლებულსა  
ჩემსა ნუვინ ნუ დაჰმალავთ საჭურჭლესა დადებულსა   
54 
უბრძანა   წადით  გახსენით  რაცა სად საჭურჭლენია  
ამილახორო  მოასხი რემა  ჯოგი და ცხენია   
მოიღეს გასცა უზომო  სიუხვე არ მოსწყენია  
ლარსა ჰხვეტდიან ლაშქარნი  მართ ვითა მეკობრენია  
55 
ალაფობდეს საჭურჭლესა მისსა  ვითა ნათურქალსა  
მას ტაიჭსა არაბულსა  ქვე ნაბამსა  ნასუქალსა  
რომე ჰგვანდა სიუხვითა ბუქსა  ზეცით ნაბუქალსა  
არ დაარჩენს ცალიერსა არ ყმასა და არცა ქალსა  
56 
დღე ერთ გარდახდა პურობა  სმა ჭამა იყო  ხილობა  
ნადიმად მსხდომთა ლაშქართა მუნ დიდი შემოყრილობა  
მეფემან თავი დაჰკიდა და ჰქონდა დაღრეჯილობა  
 ნეტარ  რა უმძიმს  რა სჭირსო     შექმნეს ამისი ცილობა  
57 
თავსა ზის პირ მზე ავთანდილ  მჭვრეტთაგან მოსანდომია  
სპათა სპასპეტი  ჩაუქი  ვითა ვეფხი და ლომია  
ვაზირი ბერი სოგრატი თვით მას თანავე მჯდომია  
თქვეს  თუ   რა უმძიმს მეფესა  ანუ რად ფერი ჰკრთომია   
58 
თქვეს  თუ   მეფე ცუდსა რასმე გონებასა ჩავარდნილა  
თვარა აქა სამძიმარი მათი ყოლა არა ქმნილა   
ავთანდილ თქვა   სოგრატ  ვჰკითხოთ  გვითხრას  რადმცა შეგვეცილა  
ვჰკადროთ რამე სალაღობო  რასათვისმცა გაგვაწბილა    
59 
ადგეს სოგრატ და ავთანდილ ტანითა მით კენარითა  
თვითო აივსეს ჭიქები  მივლენ ქცევითა წყნარითა  
წინა მიუსხდეს მუხლ მოყრით  პირითა მოცინარითა  
ვაზირი ლაღობს ენითა  წყლიანად მოუბნარითა  
60 
 დაგიღრეჯია  მეფეო  აღარ გიცინის პირიო  
მართალ ხარ  წახდა საჭურჭლე თქვენი მძიმე და ძვირიო  
ყველასა გასცემს ასული თქვენი საბოძვარ ხშირიო  
ყოლამცა მეფედ ნუ დასვი  თავსა რად უგდე ჭირიო   
61 
რა მეფემან მოისმინა  გაცინებით შემოჰხედნა  
გაუკვირდა  ვით მკადრაო  ან სიტყვანი ვით გაბედნა   
 კარგი ჰქმენო    დაუმადლა  ბრძანებანი უიმედნა    
ჩემი ზრახვა სიძუნწისა  ტყუის  ვინცა დაიყბედნა  
62 
ეგე არ მიმძიმს  ვაზირო  ესეა  რომე მწყენია  
სიბერე მახლავს  დავლიენ სიყმაწვილისა დღენია  
კაცი არ არის  სითგანცა საბრძანებელი ჩვენია  
რომე მას ჩემგან ესწავლნენ სამამაცონი ზნენია  
63 
ერთაი მიზის ასული  ნაზარდი სათუთობითა  
ღმერთმან არ მომცა ყმა შვილი    ვარ საწუთროსა თმობითა    
ანუმცა მგვანდა მშვილდოსნად  ანუ კვლა ბურთაობითა  
ცოტასა შემწევს ავთანდილ ჩემგანვე ნაზარდობითა  
64 
ყმა მეფისა ბრძანებასა ლაღი წყნარად მოისმენდა  
თავ მოდრეკით გაიღიმნა  გაცინება დაუშვენდა  
თეთრთა კბილთათ გამომკრთალსა შუქსა ველთა მოაფენდა  
მეფე ჰკითხავს   რას იცინი  ანუ ჩემგან რას შეგრცხვენდა   
65 
კვლა უბრძანა   თავსა ჩემსა  რას იცინი  რად დამგმეო   
ყმამან ჰკადრა   მოგახსენებ და ფარმანი მიბოძეო  
რაცა გკადრო  არ გეწყინოს  არ გაჰრისხდე  არ გასწყრეო  
არ გამხადო კადნიერად  არ ამიკლო ამაზეო   
66 
უბრძანა   რადმცა ვიწყინე თქმა შენგან საწყინარისა   
ფიცა მზე თინათინისი  მის მზისა მოწუნარისა  
ავთანდილ იტყვის   დავიწყო კადრება საუბნარისა  
ნუ მოჰკვეხ მშვილდოსნობასა  თქმა სჯობს სიტყვისა წყნარისა  
67 
მიწაცა თქვენი ავთანდილ თქვენს წინა მშვილდოსანია  
ნაძლევი დავდვათ  მოვასხნეთ მოწმად თქვენნივე სპანია  
მოასპარეზედ ვინ მგავსო    ცუდნიღა უკუთქმანია  
გარდამწყვედელი მისიცა ბურთი და მოედანია   
68 
  მე არ შეგარჩე�ნ შენ ჩემსა მაგისა დაცილებასა  
ბრძანე  ვისროლოთ  ნუ იქმო შედრეკილობა კლებასა  
კარგთა კაცთასა ვიქმოდეთ მოწმად ჩვენ თანა ხლებასა  
მერმე გამოჩნდეს მოედანს  ვისძი უთხრობდენ ქებასა   
69 
ავთანდილცა დაჰმორჩილდა  საუბარი გარდასწყვიდეს  
იცინოდეს  ყმაწვილობდეს  საყვარლად და კარგად ზმიდეს  
ნაძლევიცა გააჩინეს  ამა პირსა დაასკვნიდეს  
 ვინცა იყოს უარესი  თავ შიშველი სამ დღე ვლიდეს   
70 
კვლა ბრძანა   მონა თორმეტი შევსხათ ჩვენ თანა მარებლად  
თორმეტი ჩემად ისრისა მომრთმევლად  მოსახმარებლად    
ერთაი შენი შერმადინ არს მათად დასადარებლად    
ნასროლ ნაკრავსა სთვალვიდენ უტყუვრად  მიუმცდარებლად   
71 
მონადირეთა უბრძანა   მინდორნი მოიარენით  
დასცევით ჯოგი ნადირთა  თავნი ამისთვის არენით   
ლაშქარნი სამზოდ აწვივნეს   მოდით და მოიჯარენით   
გაყარეს სმა და ნადიმი  მუნ ამოდ გავიხარენით  
 
 
როსტევან მეფისაგან და ავთანდილისაგან ნადირობა 
 
72 
დილასა ადრე მოვიდა იგი ნაზარდი სოსანი  
ძოწეულითა მოსილი  პირად ბროლ ბადახშოსანი  
პირ ოქრო რიდე ეხვია  შვენოდა ქარქაშოსანი  
მეფესა გასლვად აწვევდა  მოდგა თეთრ ტაიჭოსანი  
73 
შეეკაზმა მეფე  შეჯდა  ნადირობას გამოვიდეს  
მგრგვლივ მინდორსა მოსდგომოდეს  ალყად გარე შემოჰკრვიდეს  
ზეიმი და ზარი იყო  სპანი ველთა დაჰფარვიდეს  
ნაძლევისა მათისათვის ისროდეს და ერთგან სრვიდეს  
74 
უბრძანა  მონა თორმეტი მოდით  ჩვენთანა ვლიდითა  
მშვილდსა ფიცხელსა მოგვცემდით  ისარსა მოგვართმიდითა  
ნაკრავსა შეადარებდით  ნასროლსა დასთვალვიდითა   
დაიწყო მოსლვა ნადირმან ყოვლთა მინდორთა კიდითა  
75 
მოვიდა ჯოგი ნადირთა ანგარიშ მიუწვდომელი  
ირემი  თხა და კანჯარი ქურციკი მაღლად მხლტომელი  
მას პატრონ ყმანი გაუხდეს  ჭვრეტადმცა სჯობდა რომელი  
აჰა მშვილდი და ისარი და მკლავი დაუშრომელი  
76 
ცხენთა მათთა ნატერფალნი მზესა შუქთა წაუხმიდეს  
მიჰხოცდეს და მიისროდეს  მინდორს სისხლთა მიასხმიდეს  
რა ისარი დაელივის  მონანი ყე მოართმიდეს  
მხეცნი  მათგან დაკოდილნი  წაღმა ბიჯსა ვერ წასდგმიდეს  
77 
იგი ველი გაირბინეს  ჯოგი წინა შემოისხეს  
დახოცეს და ამოწყვიდეს  ცათა ღმერთი შეარისხეს  
ველნი წითლად შეეღებნეს  ნადირთაგან სისხლი ისხეს  
ავთანდილის შემხედველთა   ჰგავსო ალვას  ედემის ხეს   
 
78 
იგი მინდორი დალიეს  მართ მათგან განარბენია  
მინდორსა იქით წყალი დის და წყლისა პირსა კლდენია  
ნადირნი ტყესა შეესწრნეს  სადა ვერა რბის ცხენია  
იგი მაშვრალნი ორნივე მოსწყდეს  რაზომცა მხნენია  
79 
ერთმანერთსა  თუ   მე გჯობო   სიცილით ეუბნებოდეს  
ამხანაგობდეს  ლაღობდეს  იქით და აქათ დგებოდეს  
მერმე მოვიდეს მონანი  რომელნი უკან ჰყვებოდეს  
უბრძანა   თქვითო მართალი  ჩვენ თქვენგან არ გვეთნებოდეს   
80 
მონათა ჰკადრეს   მართალსა გკადრებთ და ნუ გემცთარებით  
მეფეო  ყოლა ვერ ვიტყვით შენსა მაგისა დარებით  
აწმცა დაგვხოც  ვერა ჰგავ    ვერათ ვერ მოგეხმარებით    
ვისგან ნაკრავნი გვინახვან მხეცნი ვერ წაღმა წარებით  
81 
ორთავე ერთგან მოკლული ყველაი ასჯერ ოცია  
მაგრა ავთანდილს ოცითა უფროსი დაუხოცია  
არ დასცთომია ერთიცა  რაც ოდენ შეუტყოცია  
თქვენი მრავალი მიწითა დასვრილი დაგვიხოცია   
82 
მეფესა ესე ამბავი უჩს  ვითა მღერა ნარდისა  
უხარის ეგრე სიკეთე მისისა განაზარდისა  
აქვს მიჯნურობა ამისი  ვითა ბულბულსა ვარდისა  
სიცილით ლაღობს  მიეცა გულით ამოსლვა დარდისა  
83 
იგი ორნივე საგრილად გარდახდეს ძირსა ხეთასა  
ლაშქართა შექმნეს მოდენა  მოდგეს უფროსნი ბზეთასა  
ახლოს უთქს მონა თორმეტი  უმხნესი სხვათა მხნეთასა  
თამაშობდეს და უჭვრეტდეს წყალსა და პირსა ტყეთასა  
 
 
ნახვა არაბთა მეფისაგან მის ყმისა ვეფხისტყაოსნისა 
 
84 
ნახეს  უცხო მოყმე ვინმე ჯდა მტირალი წყლისა პირსა  
შავი ცხენი სადავითა ჰყვა ლომსა და ვითა გმირსა  
ხშირად ესხა მარგალიტი ლაგამ აბჯარ უნაგირსა  
ცრემლსა ვარდი დაეთრთვილა  გულსა მდუღრად ანატირსა  
85 
მას ტანსა კაბა ემოსა  გარე თმა ვეფხის ტყავისა  
ვეფხის ტყავისა ქუდივე იყო სარქმელი თავისა  
ხელთა ნაჭედი მათრახი ჰქონდა უსხოსი მკლავისა  
ნახეს და ნახვა მოუნდა უცხოსა სანახავისა  
86 
წავიდა მონა საუბრად მის ყმისა გულ მდუღარისად  
თავ ჩამოგდებით მტირლისა  არ ჭვრეტით მოლიზღარისად    
მუნვე წვიმს წვიმა ბროლისა  ჰგია გიშრისა ღარი სად    
ახლოს მივიდა  მოსცალდა სიტყვისა თქმად აღარისად  
87 
ვერა ჰკადრა საუბარი  მონა მეტად შეუზარდა  
დიდხანს უჭვრეტს გაკვირვებით  თუცა გული უმაგარდა  
მოახსენა   გიბრძანებსო   ახლოს მიდგა  დაუწყნარდა  
იგი ტირს და არა ესმის მისგან  გაუუმეცარდა  
88 
მის მონისა არა ესმა სიტყვა  არცა ნაუბარი  
მათ ლაშქართა ზახილისა იყო ერთობ უგრძნობარი  
უცხოდ რამე ამოსკვნოდა გული ცეცხლთა ნადებარი  
ცრემლსა სისხლი ერეოდა  გასდის  ვითა ნაგუბარი  
89 
სხვაგან ქნის მისი გონება  მისმან თავისა წონამან  
ესე მეფისა ბრძანება ერთხელ კვლა ჰკადრა მონამან  
არცა დააგდო ტირილი  არცა რა გაიგონა მან  
არცა გახლიჩა ბაგეთათ თავი ვარდისა კონამან  
90 
რა პასუხი არა გასცა  მონა გარე შემობრუნდა  
როსტანს ჰკადრა   შემიტყვია  იმას თქვენი არა უნდა  
თვალნი მზეებრ გამირეტდეს  გული მეტად შემიძრწუნდა  
ვერ ვასმინე საუბარი  მით დავყოვნე ხანი მუნ  და    
91 
მეფე გაჰკვირდა  გა ცა წყრა  გული უც მისთვის მწყრომარე  
გაგზავნა მონა თორმეტი მისი წინაშე მდგომარე  
უბრძანა   ხელთა აიღეთ აბჯარი თქვენ საომარე  
მიდით და აქა მომგვარეთ  ვინ არის იქი მჯდომარე   
92 
მონანი მიდგეს  მივიდეს  გახდა აბჯრისა ჩხარია  
მაშინღა შეკრთა იგი ყმა  ტირს მეტად გულ მდუღარია  
თვალნი მოარნა ყოველგან  ნახა ლაშქართა ჯარია  
ერთხელ ესე თქვა   ვაÎ მეო   სხვად არას მოუბარია  
93 
თვალთა ხელი უკუივლო  ცრემლნი ცხელნი მოიწურნა  
ხრმალ კაპარჭი მოიმაგრა  მკლავნი გაიმამაცურნა  
ცხენსა შეჯდა    მონათამცა საუბარნი რად იყურნა   
სხვასა მხარსა გაემართა  მათი ჭირი არ განკურნა  
94 
მონათა ხელი გამართეს მის ყმისა შესაპყრობელად  
მან  გლახ  იგინი დახადნა მტერთაცა საწყალობელად  
ჰკრა ერთმანერთსა  დახოცნა თავსა ხელ აუპყრობელად  
ზოგსა გადაჰკრის მათრახი ქვე მკრდამდის გასაპობელად  
95 
მეფე გაწყრა  გაგულისდა  ლაშქარნიცა შეუზახნა  
მან მდევართა მიწევნამდის არ უჭვრიტნა  არცა ნახნა  
რაზომნიცა მიეწივნეს  ყოვლნი მკვდართა დაასახნა  
კაცი კაცსა შემოსტყორცა  როსტან ამად ივაგლახნა  
96 
შესხდეს მეფე და ავთანდილ მის ყმისა მისაწეველად  
იგი ლაღი და უკადრი მივა ტანისა მრხეველად  
ტაიჭი მიუქს მერანსა  მიეფინების მზე ველად  
შეიგნა მისლვა მეფისა მისად უკანა მდეველად  
97 
რა ცნა  მეფე მოვიდაო  ჰკრა მათრახი მისსა ცხენსა  
მასვე წამსა დაიკარგა  არ უნახავს თვალსა ჩვენსა  
ჰგვანდა ქვესკნელს ჩაძრომილსა ანუ ზეცად ანაფრენსა  
ეძებდეს და ვერ ჰპოვებდეს კვალსა მისგან წანარბენსა  
98 
კვალი ძებნეს და უკვირდა ვერ პოვნა ნაკვალევისა  
აგრე კვალ წმიდად წარხდომა კაცისა  ვითა დევისა  
ლაშქარნი მკვდართა სტიროდეს  სწრაფა აქვს წყლულთა ხვევისა  
მეფემან ბრძანა   ვნახეო მიზეზი ლხინთა ლევისა   
99 
ბრძანა   ღმერთსა მოეწყინა აქანამდის ჩემი შვება  
ამად მიყო სიმწარითა სიამისა დანავღლება  
სიკვდილამდის დამაწყლულა  ვერვის ძალ უც განკურნება  
მასვე მადლი  ესე იყო წადილი და მისი ნება   
100 
ესე თქვა და შემობრუნდა  დაღრეჯილი წამოვიდა  
არცა ჰკრაღა ასპარეზსა  ვამი ვამსა მოურთვიდა  
ყველაკაი მოიშალა  სადაცა ვინ მხეცთა სრვიდა  
ზოგთა თქვეს  თუ   მართალია   ზოგი   ღმერთო    უზრახვიდა  
101 
მეფე საწოლს შემოვიდა სევდიანი  დაღრეჯილი  
მისგან კიდე არვინ შეჰყვა  ავთანდილ უჩს ვითა შვილი  
ყველაკაი გაიყარა  ჯალაბი ჩანს არ დაჯრილი  
გაბედითდა სიხარული  ჩაღანა და ჩანგი ტკბილი  
102 
თინათინს ესმა მამისა ეგეთი დაღრეჯილობა  
ადგა და კარსა მივიდა   ჰქონდა მზისაცა ცილობა    
მოლარე იხმო  უბრძანა   ძილია თუ ღვიძილობა   
მან მოახსენა   დაღრეჯით ზის  სჭირსო ფერ შეცვლილობა  
103 
ერთაი ახლავს ავთანდილ  წინაშე უზის სკამითა  
უცხო ყმა ვინმე უნახავს  ასრე დაღრეჯით ამით ა  
თინათინ ბრძანა   აწ წავალ  შესლვა არ ჩემგან ჟამითა 
მიკითხოს  ჰკადრე  იყო თქო აქა ერთითა წამითა   
104 
ხანი გამოხდა  იკითხა   ნეტარ  რასა იქმს ქალიო  
ჩემი ლხინი და ჯავარი  ჩემი სოფლისა წყალიო   
მოლარე ჰკადრებს   მოვიდა აწყაღა ფერ ნამკრთალიო  
დაღრეჯით გცნა და მიბრუნდა წინაშე მომავალიო   
105 
უბრძანა  თუ   წადი  უხმე  უმისობა ვით გავსძლეო  
მოახსენე   რად დაჰბრუნდი შენ  მამისა სიცოცხლეო  
მოდი  ჭმუნვა გამიქარვე  გულსა წყლულსა მეწამლეო  
გითხრა ჩემი სამიზეზო  მე თუ ლხინთა რად დავლეო   
106 
თინათინ ადგა  მივიდა  მიჰყვა მამისა ნებასა  
უგავს პირისა სინათლე მთვარისა მოვანებასა  
მამამან გვერდსა დაისვა  აკოცა ნება ნებასა  
უბრძანა   მახლავ რად არა  რად მელი მოყვანებასა   
107 
ქალმან ჰკადრა   ხელმწიფეო  დაღრეჯილსა ვინცა გცნობდეს  
ვინმცა გნახა კადნიერად  რაზომ გინდა ამაყობდეს  
თქვენნი აგრე დაღრეჯანი მნათობთაცა დაამხობდეს  
კაცმან საქმე მოიგვაროს  ვეჭვ  ჭმუნვასა ესე სჯობდეს   
108 
უბრძანა   შვილო  რაზომცა მჭირს საქმე სავაგლახია  
შენი ჭვრეტა და სიახლე ლხინადვე დამისახია  
მომქარვებელი სევდისა  მართ ვითა მუფარახია  
ვეჭვ  რა სცნა  შენცა მამართლო  ჩემი სულთქვმა და ახია  
109 
 უცხოსა და საკვირველსა ყმასა რასმე გარდვეკიდე  
მისმან შუქმან გაანათლა სამყარო და ხმელთა კიდე  
რა უმძიმდა  არ ვიცოდი  ან ტიროდა ვისთვის კიდე  
ჩემად ნახვად არ მოვიდა  გავგულისდი  წავეკიდე  
110 
 მე რა მნახა  ცხენსა შეჯდა  თვალთა ცრემლნი მოიხოცნა  
შესაპყრობლად შევუზახენ  სპანი სრულად დამიხოცნა  
ვითა ეშმა დამეკარგა  არ კაცურად გარდამკოცნა  
ჯერთცა ესე არა ვიცი  ცხადი იყო  თუ მეოცნა  
111 
 აწ ესე მიკვირს  რა იყო  ანუ რა ვნახე და რული  
მან დამიხოცა ლაშქარი  სისხლი ადინა ღვარული  
კაცთა ხორცისად ვით ითქმის ისრე თვალთაგან ფარული   
უცილოდ ღმერთსა მოვსძულდი აქამდის მე მხიარული  
112 
ტკბილნი მისნი წყალობანი ბოლოდ ასრე გამემწარნეს  
დამავიწყდეს  რაცა დღენი მხიარულსა წამეარნეს  
ყოვლმან პირმან ვაგლახ მიყოს  ვეღარავინ მინეტარნეს  
სადამდისცა დღენი მესხნენ  ვეღარამან გამახარნეს   
113 
ქალმან ჰკადრა   მოგახსენებ მე სიტყვასა დანაყბედსა  
ჰე მეფეო  რად ემდურვი ანუ ღმერთსა  ანუ ბედსა  
რად დასწამებ სიმწარესა ყოველთათვის ტკბილად მხედსა  
ბოროტიმცა რად შეექმნა კეთილისა შემოქმედსა  
114 
მე ამას ვარჩევ  მეფე ხარ  მეფეთა ზედა მფლობელი  
შორს არის თქვენი საზღვარი  ბრძანება მიუთხრობელი  
გაგზავნე კაცი ყოველგან მისთა ამბავთა მცნობელი  
ადრე სცნობ  არის იგი ყმა შობილი თუ უშობელი   
115 
მოასხნეს კაცნი  გაგზავნეს ოთხთავე ცისა კიდეთა  
უბრძანეს   წადით  პატიჟთა თავიმცა რად დაჰრიდეთა  
მონახეთ  ძებნეთ იგი ყმა  სხვად ნურად მოიცლიდეთა  
მისწერეთ წიგნი  სადაცა ვერ მისწვდეთ  ვერ მიხვიდეთა   
116 
კაცნი წავიდეს  იარეს მართ ერთი წელიწადია  
მონახეს  ძებნეს იგი ყმა  იკითხეს კვლა და კვლა დია  
ვერცა თუ ნახეს ნახული ღმრთისაგან დანაბადია  
ცუდად მაშვრალნი მოვიდეს  მათსავე გულსა ზადია  
117 
მონათა ჰკადრეს   მეფეო  ჩვენ ხმელნი მოვიარენით  
მაგრა ვერ ვპოვეთ იგი ყმა  მით ვერა გავიხარენით  
მისსა მნახავსა სულ დგმულსა კაცსა ვერ შევეყარენით  
ჩვენ ვერას გარგებთ  საქმენი სხვანი რამ მოიგვარენით   
118 
მეფე ბრძანებს   მართალ იყო ასული და ჩემი ძეო  
ვნახე რამე ეშმაკისა სიცუდე და სიბილწეო  
ჩემად მტერად წამოსრული  გარდმოჭრილი ზეცით ზეო  
გამიშვია შეჭირვება  არა მგამა ყოლა მეო   
119 
ესე თქვა და სიხარულით თამაშობა ადიადა  
მგოსანი და მოშაითი უხმეს  პოვეს რაცა სადა  
დია გასცა საბოძვარი  ყველა დარბაზს შემოხადა  
მისი მსგავსი სიუხვითა ღმერთმან სხვამცა რა დაჰბადა  
 
თინათინისაგან ავთანდილის გაგზავნა მის ყმის საძებრად 
 
120 
ავთანდილ ჯდა მარტო საწოლს  ეცვა ოდენ მართ პერანგი  
იმღერდა და იხარებდა  წინა ედგა ერთი ჩანგი  
შემოვიდა მას წინაშე თინათინის მონა ზანგი  
და მოახსენა   გიბრძანებსო ტანი ალვა  პირი მანგი   
121 
ავთანდილს მიჰხვდა მოსმენა საქმისა სანატრელისა  
ადგა და კაბა ჩაიცვა  მჯობი ყოვლისა ჭრელისა  
უხარის ნახვა ვარდისა  არ ერთგან შეუყრელისა  
და ამოა ჭვრეტა ტურფისა  სიახლე საყვარელისა  
122 
ავთანდილ ლაღი  უკადრი მივა  არვისგან ჰრცხვენოდა  
მას ნახავს  ვისთა ვამთაგან ცრემლი მრავალჯერ სდენოდა  
იგი უებრო ქუშად ჯდა  ელვისა მსგავსად შვენოდა  
და მთვარესა მისთა შუქთაგან უკუნი გარდაჰფენოდა  
123 
გაძრცვილსა ტანსა ემოსნეს ყარყუმნი უსაპირონი  
ებურნეს მოშლით რიდენი  ფასისა თქმად საჭირონი  
ჰშვენოდეს შავნი წამწამნი  გულისა გასაგმირონი  
და მას თეთრსა ყელსა ეხვივნეს გრძლად თმანი არ უხშირონი  
124 
დაღრეჯით იყო მჯდომარე ძოწეულითა რიდითა  
ავთანდილს უთხრა დაჯდომა წყნარად  ცნობითა მშვიდითა  
მონამან სელნი დაუდგნა  დაჯდა კრძალვით და რიდითა  
და პირის პირ პირსა უჭვრეტდა  სავსე ლხინითა დიდითა  
125 
ქალმან უბრძანა   ზარი მლევს მე ამისისა თხრობისა  
მწადდა არა თქმა  რომლისა ღონე არა მაქვს თმობისა  
და რად ვზი ქუშად და დაღრეჯით ასრე მიხდილი ცნობისა   
126 
ყმამან ჰკადრა   საზაროსა ჩემგან თქმაღა ვით იქმნების  
მზესა მთვარე შეეყაროს  დაილევის  და ცა ჭნების  
აზრად არად აღარა მცალს  თავი ჩემი მეგონების  
და თქვენვე ბრძანეთ  რაცა გიმძიმს  ანუ რაცა გეკურნების   
127 
ქალმან უთხრა საუბარი კეკლუც სიტყვად  არ დუხჭირად  
იტყვის   თუცა აქანამდის ჩემგან შორს ხარ დანამჭირად  
მიკვირს  მოგხვდა წამის ყოფად საქმე შენგან საეჭვი რად  
და მაგრა გითხრა პირველ ხვალმე  სენი მე მჭირს რაცა ჭირად  
128 
გახსოვს  ოდეს შენ და როსტანს მინდორს მხეცი დაგეხოცა  
ყმა გენახა უცხო ვინმე  რომე ცრემლი მოეხოცა  
მას უკანით გონებამან მისმან ასრე დამამხო ცა  
და შენ გენუკევ მონახვასა  კიდით კიდე მოჰლახო ცა  
129 
აქანამდის ნაუბარსა თუცა ვერას ვერ გეტყვია  
მაგრა შორით სიყვარული შენგან ჩემი შემიტყვია  
ვიცი  რომე გაუწყვედლად თვალთათ ცრემლი გისეტყვია  
და შეუპყრიხარ სიყვარულსა  გული შენი დაუტყვია  
130 
ასრე გითხრა  სამსახური ჩემი გმართებს ამად ორად  
პირველ  ყმა ხარ  ხორციელი არავინ გვყავს შენად სწორად  
მერმე  ჩემი მიჯნური ხარ  დასტურია  არ ნაჭორად  
და წა და იგი მოყმე ძებნე  ახლოს იყოს  თუნდა შორად  
131 
 შენგან ჩემი სიყვარული ამით უფრო გაამყარე  
რომე დამსხნა შეჭირვება  ეშმა ბილწი ასაპყარე  
გულსა გარე საიმედო ია მორგე  ვარდი ყარე  
და მერმე მოდი  ლომო  მზესა შეგეყრები  შემეყარე  
132 
სამსა ძებნე წელიწადსა იგი შენი საძებნარი  
ჰპოვო  მოდი გამარჯვებით  მხიარულად მოუბნარი  
ვერა ჰპოვებ  დავიჯერებ  იყო თურე უჩინარი  
და კოკობი და უფურჭვნელი ვარდი დაგხვდე დაუმჭნარი  
133 
 ფიცით გითხრობ  შენგან კიდე თუ შევირთო რაცა ქმარი  
მზეცა მომხვდეს ხორციელი  ჩემთვის კაცად შენაქმარი  
სრულად მოვსწყდე სამოთხესა  ქვესკნელს ვიყო დასანთქმარი  
და შენი მკლვიდეს სიყვარული  გულსა დანა ასაქმარი   
134 
მოახსენა ყმამან   მზეო  ვინ გიშერი აწამწამე  
სხვა პასუხი რამცა გკადრე  ანუ რამცა შევიწამე  
მე სიკვდილსა მოველოდი  შენ სიცოცხლე გამიწამე  
და ვითა მონა  სამსახურად გაღანამცა წავე  წა   მე   
135 
კვლაცა ჰკადრა   აჰა  მზეო  რათგან ღმერთმან მზედ დაგბადა  
მით გმორჩილობს  ზეციერი მნათობია რაცა სადა  
მე რომ თქვენგან მოვისმინენ წყალობანი  მედიადა  
და ვარდი ჩემი არ დაჭნების  შუქი შენი იეფად ა  
136 
კვლა შეჰფიცეს ერთმანერთსა  დააპირეს ესე პირი  
გასალდეს და გაამრავლეს საუბარი სიტყვა ხშირი  
გაადვილდა  აქანამდის გარდეხადა რაცა ჭირი  
და თეთრთა კბილთათ გამოჰკრთების თეთრი ელვა ვითა ჭვირი  
137 
ერთგან დასხდეს  ილაღობეს  საუბარი ასად აგეს  
ბროლ ბადახში შეხვეული და გიშერი ასადაგეს  
ყმა ეტყვის  თუ   შენთა მჭვრეტთა თავი ხელი  ა  სად აგეს  
და ცეცხლთა  შენგან მოდებულთა  გული ჩემი ასადაგეს   
138 
ყმა წავიდა  სიშორესა თუცა მისსა ვერ გასძლებდა  
უკუღმავე იხედვიდა  თვალთა რეტად აყოლებდა  
ბროლსა სეტყვს და ვარდსა აზრობს  ტანსა მჭევრსა ათრთოლებდა  
და გული ჰქონდა გულისათვის  სიყვარულსა ავალებდა  
139 
თქვა   მზეო  ვარდსა სიშორე შენი დამაჩნდეს ეს ადრე  
ბროლი და ლალი გასრულვარ ქარვისა უყვითლესად რე  
მაშინ რაღა ვქმნა ვერ ჭვრეტა რა მომხვდეს კვლა უგრძესად რე  
და ხამს მოყვრისათვის სიკვდილი  ესე მე დამიც წესად რე   
140 
საწოლს დაწვა  ტირს  მტირალსა ცრემლი ძნელად ეხოცების  
ვითა ვერხვი ქარისაგან  ირხევის და იკეცების  
რა მიჰლულნის  სიახლევე საყვარლისა ეოცების  
და შეკრთის  დიდნი დაიზახნის  მით პატიჟი ეოცების  
141 
მოშორვება საყვარლისა მას შეჰქმნოდა მისად ღაზოდ  
ცრემლსა ვითა მარალიტსა სწვიმს ვარდისა დასანაზოდ  
რა გათენდა  შეეკაზმა მისთა მჭვრეტთა სალამაზოდ  
და ცხენსა შეჯდა  გაემართა  დარბაზს მივა სადარბაზოდ  
142 
დარბაზს ეჯიბი შეგზავნა  მართ მისგან შენარონია  
შესთვალა   გკადრებ  მეფეო  მე ესე გამიგონია  
ყოველი პირი მიწისა თქვენ ხრმლითა დაგიმონია  
და აწ თუ სჯობს  ესე ამბავი ცნან  რაცა გარემონია  
143 
მე წავიდე  მოვიარო  ვილაშქრო და ვინაპირო  
თინათინის ხელმწიფობა მტერთა თქვენთა გულსა ვჰგმირო  
მორჩილ ქმნილთა გავახარო  ურჩი ყოვლი ავატირო  
და ძღვენნი გკადრნე ზედას ზედა  არ სალამი დავაძვირო   
144 
მეფესა ეთქვა ამისი დიადი მადრიელობა  
ებრძანა   ლომო  არა გჭირს შენ ომთა გარდუხდელობა  
აწ მაგა შენსა თათბირსა ჰგავსო შენივე ქველობა  
და წა  მაგრა მომხვდეს  რაღა ვქმნა  თუ სიშორისა გრძელობა   
145 
ყმა შევიდა  თაყვანის სცა  მადლი რამე მოახსენა  
 ხელმწიფეო  მიკვირს  ქება რად იკადრეთ ჩემი თქვენა   
აწ ნუთუ კვლა იშორისა ღმერთმან ბნელი გამითენა  
და პირი თქვენი მხიარული მხიარულსა კვლა მიჩვენა   
146 
მეფე ყელსა მოეკიდა  გარდაკოცნა ვითა შვილი  
სხვა მათებრი არ ყოფილა არ გამზრდელი  არ გაზრდილი  
ყმა ადგა და წამოვიდა  მას დღე მათი ჩანს გაყრილი  
და როსტან მისთვის აატირა გონიერი გული  ლბილი  
147 
გამოემართა ავთანდილ  მოყმე მხნე  ლაღად მავალი  
ოც დღე იარა  ღამეცა დღს ზედა წაჰრთო მრავალი  
იგია ლხინი სოფლისა  იგია ნივთი და ვალი  
და არ მისცილდების თინათინ მისი მას  ვისგან სწვავ ალი  
148 
რა მოვიდა  სიხარული შიგან გახდა სამეფოსა  
მოეგებნეს დიდებულნი  ძღვენსა სძღვნიდეს იეფოსა  
იგი პირ მზე არ მოსცთების სიარულსა სასწრაფოსა  
და მიჰხვდეს მყოფნი მას წინაშე სიხარულსა სადაფოსა  
149 
ქალაქი ჰქონდა მაგარი საზაროდ სანაპიროსა  
გარე კლდე იყო  გიამბობ ზღუდესა უქვიტკიროსა  
ყმმან მუნ დაყო სამი დღე ამოსა სანადიროსა  
და გამზრდელი მისი შერმადინ დაისვა სავაზიროსა  
150 
ესეა მონა შერმადინ  ზემოთცა სახელ დებული  
თანა შეზრდილი  ერთგული და მისთვის თავ დადებული  
მან არ იცოდა აქამდის მის ყმისა ცეცხლი დებული  
და აწ გაუცხადა სიტყვები მის მზისა იმედებული  
151 
უბრძანა   აჰა  შერმადინ  ამად მე შენგან მრცხვენიან  
ჩემნი საქმენი ყოველნი გცოდნიან  გაგივლენიან  
მაგრა არ იცი აქამდის  რანიცა ცრემლნი მდენიან  
და მე ვისგან მქონდეს პატიჟნი  აწ მასვე მოულხენიან  
152 
მოუკლავარ თინათინის სურვილსა და სიყვარულსა  
ცრემლი ცხელი ასოვლებდის ნარგისთაგან ვარდსა ზრულსა  
ვერ ვაჩენდი აქანამდის ჭირსა ჩემგან დაფარულსა  
და აწ მიბრძანა საიმედო  ამად მხედავ მხიარულსა  
153 
მიბრძანა   მიცან ამბავი მის ყმისა დაკარგულისა  
მოხვიდე  სრულ ვქმნა მაშინღა შენი წადილი გულისა  
ქმარი არ მინდა უშენო  მომხვდეს ხისაცა რგულისა   
და მომცა წამალი გულისა  აქამდის დადაგულისა  
154 
 პირველ  ყმა ვარ  წასლვა მინდა პატრონისა სამსახურად    
ხამს მეფეთა ერთგულობა  ყოფა გვმართებს ყმასა ყმურად    
მერმე  ცეცსლი დაუვსია  აღარა მწვავს გულსა მურად  
და ხამს  თუ კაცი არ შეუდრკეს  ჭირს მიუხდეს მამაცურად  
155 
ვართ უმოყვრესნი მე და შენ ყოველთა პატრონ ყმათასა  
ამისთვის გნუკევ სმენასა შენ ამა ჩემთა ხმათასა  
ჩემ წილ დაგაგდებ პატრონად  თავადად ჩემთა სპათასა  
და ამა საქმესა ვერა ვიქმ მე განდობასა სხვათასა  
156 
ლაშქართა და დიდებულთა ალაშქრებდი  ჰპატრონობდი  
დარბაზს კაცსა გაჰგზავნიდი და ამბავსა მათსა სცნობდი  
წიგნსა სწერდი ჩემ მაგიერ  უფასოსა ძღვენსა სძღვნობდი  
და აქა სადმე არ ყოფასა ჩემსა მათმცა რად აგრძნობდი  
157 
ლაშქრობა და ნადირობა შენი ჩემსა დაასასე  
აქათ სამ წელ მომიცადე  ხვაშიადი შემინახე  
მე ნუთუმცა შემოვბრუნდი  ალვა ჩემი არ დაჭნა ხე  
და არ მოვბრუნდე  მომიგლოვე  მიტირე და მივაგლახე  
158 
მაშინღა ჰკადრე მეფესა არ საქმე სასურვალია  
აცნობე ჩემი სიკვდილი    იყავ მართ ვითა მთრვალია    
მიჰხვდა თქო საქმე  რომელი ყოვლთათვის გარდუვალია  
და გლახაკთა მიეც საჭურჭლე  ოქრო  ვერცხლი და თვალია  
159 
მაშინ უფრო მომეხმარე  ამისგანცა უფრო მხნედ რე  
ნუ  თუ ადრე დამივიწყო  მახსენებდი ზედას ზედ რე  
მეტად კარგად დამიურვე  სული ჩემი შეივედრე  
ზრდანი ჩემნი მოიგონენ  გული შენი მოიმდედრე   და 
160 
რა შერმადინ მოისმინა  გაუკვირდა  შეეზარა  
თვალთათ ვითა მარგალიტი ცხელი ცრემლი გარდმოღვარა  
მოახსენა   უშენომან გულმან რამცა გაიხარა  
და ვიცი  რომე არ დასდგები  მაგრა გიშლი ამად არა  
161 
 ჩემად ნაცვლად დაგაგდებო     ესე სიტყვა ვით მიბრძანე  
რაგვარა ვქმნა პატრონობა  რამც გიფერე  რამც გიგვანე  
შენ მარტოსა გიგონებდე  მემცა მიწა ვიაკვანე  
და სჯობს ორნივე დავიკარგნეთ  წამოგყვები  წამიტანე   
162 
ყმამან უთხრა   მომისმინე  მართლად გითხრობ  არა ჭრელად  
რა მიჯნური ველთა რბოდეს  მარტო უნდა გასაჭრელად  
მარგალიტი არვის მიჰხვდეს უსასყიდლოდ  უვაჭრელად  
და კაცი ცრუ და მოღალატე ხამს ლახვრითა დასაჭრელად  
163 
ვისმცა ვუთხარ ხვაშიადი  შენგან კიდე არვინ ვარგა  
უშენოსა პატრონობა ვის მივანდო  ვინ ქმნას კარგა  
სანაპირო გაამაგრე  მტერმან ახლოს ვერ იბარგა  
და კვლა ნუთუმცა შემოვიქეც  ღმერთმან სრულად არ დამკარგა  
164 
ფათერაკი სწორად მოჰკლავს  ერთი იყოს  თუნდა ასი  
მარტოება ვერას მიზამს  მცავს თუ ცისა ძალთა დასი  
აქათ სამ წელ არ მოვიდე  მაშინ გმართებს გლოვა  ფლასი  
და წიგნსა მოგცემ  გმორჩილობდეს  ვინცა იყოს ჩემი ხასი   
 
წიგნი ავთანდილისა თავის ყმათა თანა 
 
165 
დაწერა  თუ   ჩემნო ყმანო  გამზრდელნო და ზოგნო ზრდილნო  
ერთგულნო და მისანდონო  ამას ზედა გამოცდილნო  
თქვენ ჩემისა საწადლისა მიდგომილნო  ვითა ჩრდილნო  
და წიგნი ჩემი მოისმინეთ  ყოვლნო ერთგან შემოყრილნო  
166 
მიწაცა თქვენი ავთანდილ  ისმინეთ  გიწერ მე რასა  
თვით ვიქმ ხელითა ჩემითა ამა წიგნისა წერასა  
ცოტასა ხანსა ვარჩივე გაჭრა სმასა და მღერასა  
და პურად და საჭმლად მივენდევ ჩემსა მშვილდსა და ცერასა  
167 
საქმე რამე მიც თავისა ზე სადმე გარდსახვეწელი  
დავყო მარტოდ და ღარიბად ესე წლეული მე წელი  
გემუდარები ამისთვის  ვარ თქვენი შემომხვეწელი  
და მე დამახვედროთ სამეფო მტერთაგან დაულეწელი  
168 
მე შერმადინ დამიგდია  ჩემად კერძად პატრონობდეს  
სიკვდილსა და სიცოცხლესა სადამდისცა ჩემსა სცნობდეს  
ყოვლთა მზეებრ მოგეფინოს  ვარდს არ ზრვიდეს  არ აჭნობდეს  
და შემცოდესა ყველაკასა ვითა ცვილსა დაადნობდეს  
169 
თქვენცა იცით  გამიზრდია  ვითა ძმა და ვითა შვილი  
ამას ასრე ჰმორჩილობდით  არის ვითამც ავთანდილი  
ბუკსა იკრას  აქმნევინეთ ყოვლი საქმე  ჩემგან ქმნილი  
და მე თუ დრომდის არ მოვიდე  გლოვა გმართებს  არ სიცილი   
170 
ესე წიგნი გაასრულა წყლიანმან და სიტყვა ნაზმა  
წელთა ოქრო შემოირტყა  საღარიბოდ მოეკაზმა  
ბრძანა   მინდორს შევჯდებიო   ლაშქარიცა დაერაზმა  
და მასვე წამსა წამოვიდა  შინა ხანი არა დაზმა  
171 
ბრძანა   წადით ყველაკაი  აქა მომხრედ არვინ მინა   
მონებიცა მოიშორვა  თავი გაითავისწინა  
მარტო გარე შემობრუნდა შამბი შიგან გაირბინა  
და მიწყივ მისად საგონებლად მისი მკლველი თინათინ  ა  
172 
იგი ველი გაირბინა  ლაშქართაგან გაეკიდა  
ვინმცა ნახა სულიერმან  ანუ ვინმცა გაეკიდა  
ვის მახვილი ვერას ავნებს  იმას ვინმცა წაეკიდა  
და მისგან ტვირთი კაეშნისა ტვირთად ვარგად აეკიდა  
173 
რა ლაშქართა ინადირეს და პატრონი მოითვალეს  
იგი პირ მზე ვეღარ პოვეს  პირი მათი იფერმკრთალეს  
მათსა დიდსა სიხარულსა სამძიმარი ანაცვალეს  
და ყოვლგან რბოდეს საძებარად  ვინცა იყო უცხენმალეს  
174 
დარბოდეს და სხვაგნით სხვათა მოამბეთა მოასხმიდეს  
ვეღარა ცნეს მისი საქმე  გაიარა აქათ კიდეს  
მისნი სპანი გულ მოკლულნი ცრემლსა ცხელსა გარდმოჰყრიდეს  
და  ღმერთო  ლომო  შენად ნაცვლად სხვასა ვისმცა დანერგვიდეს   
175 
შერმადინ ერთგან შეყარნა ხასნი და დიდებულები  
უჩვენა იგი უსტარი  ამბავი მისი თქმულები  
რა მოისმინეს  ყველაი დარჩა გულ დანაწყლულები  
და თავსა იცემდეს  არ იყო გული უცრემლო  ულები  
176 
ყოვლთა ჰკადრეს   თუცა ყოფა ჩვენ უმისოდ გვეარმისცა  
უშენოსა საჯდომი და ტახტი მისი ვისმცა მისცა  
განაღამცა გმორჩილობდით  თუ გვიბრძანო რაცა ვისცა   
და იგი მონა აპატრონეს  ყველაკამან თაყვანის სცა  
 
ავთანდილისაგან მის ყმისა ძებნად წასლვა 
 
177 
ამ საქმესა მემოწმების დიონოსი ბრძენი  ეზროს  
საბრალოა  ოდეს ვარდი დაერთვილოს  და ცა ეზროს  
ვის ბადახში არა ჰგვანდეს და ლერწამი ტანად ეზროს  
და იგი სადმე გაღარიბდეს  სამყოფთაგან იაბეზროს  
178 
ავთანდილ იგი მინდორი ოთხ ახმით გარდაიარა  
დააგდო ზღვარი არაბთა  სხვათ ზღვართა არე იარა  
მაგრა მის მზისა გაყრამან სიცოცხლე გაუზიარა  
და თქვა   თუ მე მასმცა ვეახელ  აწ ცხელსა ცრემლსა ვღვრი არა   
179 
ახალმან ფიფქმან დათოვა  ვარდი დათრთვილა  დანასა  
მოუნდის გულსა დაცემა  ზოგჯერ მიჰმართის დანასა  
თქვის   ჭირი ჩემი სოფელმან ოთხმოცდაათი ანასა  
და მოვჰშორდი ლხინსა ყველასა  ჩანგსა  ბარბითსა და ნასა   
180 
ვარდი მის მზისა გაყრილი უფრო და უფრო ჭნებოდა  
გულსა უთხრის  თუ   დათმეო   ამად არ დია ბნდებოდა  
უცხო უცხოთა ადგილთა საძებრად იარებოდა  
და მგზავრთა ჰკითხვიდის ამბავთა  მათ თანა ემოყვრებოდა  
181 
მუნ ეძებს  ცრემლი მტირალსა სდის ზღვათა შესართავისად  
უჩნდის ქვეყანა ტახტად და მკლავი სადებლად თავისად  
თქვის   საყვარელო  მოგშორდი  გული შენ დაგრჩა  ვთქვა  ვისად  
და შენთვის სიკვდილი მეყოფის ლხინად ჩემისა თავისად   
182 
ყოვლი პირი ქვეყანისა მოვლო  სრულად მოიარა  
ასრე რომე ცასა ქვეშე არ დაურჩა  არ ეარა  
მაგრა იგი მის ამბვისა მსმენელსაცა ვერ მიმხვდარა  
და ამას შიგან წელიწადი სამი სამ თვედ მიიყარა  
183 
მიჰხვდა რასმე ქვეყანასა უგემურსა  მეტად მქისსა  
თვე ერთ კაცსა ვერა ნახავს  ვერას შვილსა ადამისსა  
იგი ჭირი არ უნახავს არ რამინს და არცა ვისსა  
და დღე და ღამე იგონებდა საყვარელსა მასვე მისსა  
184 
მას მიჰხვდა წვერი სადგურად მაღლისა მთისა დიდისა  
გამოჩნდა მუნით მინდორი  სავალი დღისა შვიდისა  
მის მთისა ძირსა წყალი დის  არად სანდომი ხიდისა  
და ორგნითვე ტყესა შეეკრა ნაპირი წყლისა კიდისა  
185 
ზედ წაადგა  შეექცევის  დროთა  დღეთა ანგარიშობს  
თვენი ესხნეს ორანიღა  ამად სულთქვამს  ამად იშობს  
 ვაÎ თუ საქმე გამიმჟღავნდეს    კვლა ამისთვის გულ მოშიშობს    
და ავსა კარგად ვერვინ შესცვლიხ  თავსა ახლად ვერვინ იშობს   
186 
საგონებელი შეექმნა დადგა საქმისა მრჩეველად  
თქვა   თუ დავბრუნდე  ეზომი ხანი რად დავყავ მე ველად  
ჩემსა რა ვჰკადრო მნათობსა  ვიყავ რად დღეთა მლეველად  
და მისი ვერა ვცნა ჭორადცა  ვარ ვისთა გზათა მკვლეველად  
187 
თუ არ დავბრუნდე  საძებრად დავყვნე სხვანიცა ხანანი  
რომელსა ვეძებ  ვერა ვცნნე ამბავნი მე მისთანანი  
დრო გარდაუწყდეს შერმადინს  მიჰხვდენ ღაწვისა ბანანი  
და მივიდეს  ჰკადრნეს მეფესა საქმენი დასაგვანანი  
188 
უამბოს ჩემი სიკვდილი  თვით ჩემგან დავედრებული  
მათ შექმნან გლოვა ტირილი  ქმნან საქმე გამწარებული  
მერმე მივიდე ცოცხალი მე  სხვაგან სადმე რებული   
და ამას იგონებს ტირილით გონება შეიწრებული  
189 
იტყვის   ღმერთო  სამართალნი შენნი ჩემთვის რად ამრუდენ  
მე ეზომნი სიარულნი კიდე რად  გლახ  გამიცუდენ  
გულით ჩემით სიხარულნი აღჰფხვრენ  ჭირნი დააბუდენ  
და დღეთა ჩემთა ცრემლნი ჩემნი ვერაოდეს დავიყუდენ   
190 
კვლაცა იტყვის   დათმობა სჯობს   და თავსავე ეუბნების  
 დღეთა მეტად ნუ მოჰკვდები  გული ჩემი ნუ დადნების  
უღმრთოდ ვერას ვერ მოვაწევ  ცრემლი ცუდად მედინების  
და განგებასა ვერვინ შესცვლის  არ საქმნელი არ იქმნების   
191 
თავს უთხრა   მოკვე  გიჯობსო სიცოცხლეს აუგიანსა  
მიხვალ  დაგხვდების თინათინ    ანათებს დღესა მზიანსა    
გკითხოს მის ყმისა ამბავი  რა გმართებს ვაგლახიანსა   
და იგონებს წამ წამ  მიჰყვების ტყის პირსა შამბნარ წყლიანსა  
192 
 ყოვლნი არსნი ცათ ქვეშეთნი ერთობ სრულად მომივლიან  
მაგრა საქმე მის კაცისა ვერასადა შემიგნიან  
უღონიოდ მართალ იყვნეს  რომელთაცა ქაჯად თქვიან  
და აწ ტირილი არას მარგებს  ცუდად ცრემლნი რასა მდიან   
193 
მთით ჩამოვიდა ავთანდილ  გავლო წყალი და ტყენია  
მინდორს აცორვებს ტაიჭსა  შეჟრენით მონაწყენია  
გასცუდებოდეს მკლავნი და მისნი სიამაყენია  
და ბროლისა ველსა სტურფობდეს გიშრისა მუნ საყენია  
194 
მობრუნება დააპირა  სულთქვნა  მერმე ივაგლახა  
მას მინდორსა დაემართა  გზა თვალითა გამოსახა  
თვესა ერთსა სულიერი კაცი არსად არ ენახა  
და მხეცნი იყვნეს საშინელნი  მაგრა არა შეუზახა  
195 
თუცა მხეც ქმნილი ავთანდილ გულ ამოსკვნით და კვნესით  ა  
ეგრეცა ჭამა მოუნდის ადამის ტომთა წესითა  
ისრითა მოკლის ნადირი  როსტომის მკლავ უგრძესითა  
და შამბისა პირსა გარდახდა  ცეცხლი დააგზო კვესითა  
196 
ცხენსა მისცა საძოვარი  ვირე წვადი შეიწოდეს  
ექვსნი რამე ცხენოსანნი  ნახა  მისკენ მოვიდოდეს  
თქვა  თუ   ჰგვანან მეკობრეთა  თვარა კარგი რამც იცოდეს  
და აქა კაცი ხორციელი კვლა ყოფილა არაოდეს   
197 
ხელთა ჰქონდა ისარ მშვილდი  მათკე მივა მხიარული  
ორთა კაცთა წვეროსანთა ყმა მოჰყვანდა უწვერული  
თავსა იყო დაკოდილი  შეებნიდა სისხლსა გული  
და ტიროდეს და იჭირვოდეს  ცოტა ედგა მას  გლახ  სული  
198 
უყივლა  თუ   ძმანო  ვინ ხართ  მეკობრეთა დაგამსგავსენ   
მათ მიუგეს   დაგვიწყნარდი  გვიშველე რა  ცეცხლნი ავსენ  
ვერა გვარგო  მოგვიმატენ  ჭირნი ჭირთა მოგვისავსენ  
და სატირელნი მოგვიტირენ  ღაწვნი შენცა დაიმხავსენ   
199 
ავთანდილ მიდგა  ეუბნა მათ კაცთა გულ მდუღარეთა  
მათ უთხრეს მათი ამბავი  ტირილით მოუბარეთა  
 ჩვენ ვართო ძმანი სამნივე  მით ვიდენთ ცრემლთა მწარეთა  
და დია გვაქვს ციხე ქალაქი ხატაეთს არე მარეთა  
200 
კარგი გვესმა სანადირო  ნადირობას წამოვედით  
გვყვეს ლაშქარნი უთვალავნი  წყლისა პირსა გარდავხედით  
სანადირო მოგვეწონა  თვესა ერთსა არ წავედით  
და ვჰხოცდით მხეცსა უზომოსა მინდორით და მთით და ქედით  
201 
ჩვენ სამთა ძმათა ჩვენთანა მესროლნი დავაწბილენით  
მით ერთმანერთსა სამნივე ჩვენ კიდე დავეცილენით  
 მე უკეთ მოვჰკლავ  მე გჯობო   სიტყვანი ვავაქილენით  
და ვერ გავაჩინეთ მართალი  ვისარჩლეთ  ვითაკილენით  
202 
დღეს ავყარენით ლაშქარნი  სავსენი ირმის ტყავითა  
ვთქვით   გავაჩინოთ მართალი  ვინ ვსჯობთ თავისა მკლავითა  
თავსა ვეახლნეთ მარტონი  დავდგეთ თავისა თავითა  
და თვით დანახულსა მოვჰკლვიდეთ  ნუ ვისრით დამნახავითა   
203 
ჩვენ ვიახლენით სამთავე სამნი მეაბჯარენია  
ლაშქართა წასლვა ვუბრძანეთ  მით არას მოაზრენია  
მოვინადირეთ მინდორი  ისი ტყენი და ღრენია  
და დავხოცეთ მხეცი  მფრინველი  რაცა ზე გარდაგვფრენია  
204 
ანაზდად მოყმე გამოჩნდა კუშტი  პირ გამქუშავია  
ზედა ჯდა შავსა ტაიჭსა    მერანი რამე შავია    
თავსა და ტანსა ემოსა გარე თმა ვეფხის ტყავია  
და ჯერთ მისი მსგავსი შვენება კაცთაგან უნახავია  
205 
ვუჭვრიტეთ  მისთა ელვათა შუქნი ძლივ გავიცადენით  
ვთქვით  თუ   მზეაო ქვეყანად  ნუ ვეუბნებით ცად ენით   
მისი მოგვინდა შეპყრობა  ვჰკადრეთ და შევეცადენით  
და ასრე სულთქვმით და ვაებით მით ვართ  ცრემლისაცა დენით  
206 
მე უხუცესმან უმცროსთა კაცი დავსთხოვე ქენებით  
ჩემმან შედეგმან ტაიჭი მისი თვით აქო ხსენებით  
ამან მართ ოდენ მორევნა გვთხოვა  ვუალლეთ ჩვენ ნებით  
და მივჰმართეთ  იგი აგრევე წყნარად მივა და შვენებით  
207 
ბროლმან  ლალსა გარეულმან  ვარდნი თხელნი ანატიფნა  
იგი ტკბილნი გონებანი ჩვენთვის მეტად გაამყიფნა  
არ აგვიხვნა  არცა დაგვსხნა  ყოლა არად ამოგვკრიფნა  
და მისნი მკვახედ მოუბარნი მათრახითა შეგვამწიფნა  
208 
უმცროსსა ძმასა მივეცით  უფროსნი დავეზიდენით  
ხელი მოჰკიდა   დადეგო    ესეცა ჰკადრა კიდ ენით  
მან ხრმალსა ხელი არ მიჰყო  ჩვენ ამად დავერიდენით  
და თავსა გარდაჰკრა მათრახი  ვნახეთ სისხლისა კი დენით  
209 
მით ერთითა მათრახითა თავი ასრე გარდაჰფრიწა  
ვითა მკვდარი უსულო ქმნა  ვითა მიწა დაამიწა  
მისი რასმე მკადრებელი მოამდაბლა  მოამიწა  
და თვალთა წინა წაგვივიდა ლაღი  კუშტი  ამაყი  წა   
210 
აღარ დაბრუნდა  წავიდა წყნარად და აუჩქარებლად  
აგერა მივა  ნახეო  იგი მზეებრ და მთვარებლად   
შორს უჩვენებდეს ავთანდილს მტირალნი გაუხარებლად  
და ოდენ ჩნდა შავი ტაიჭი მისი მის მზისა მარებლად  
211 
აჰა მიჰხვდა ავთანდილსა ღაწვთა ცრემლით არ დათოვნა  
რათგან ცუდად არ წაუხდა მას ეგზომი გარეთ ყოვნა  
კაცსა მიჰხვდეს საწადელი  რას ეძებდეს  უნდა პოვნა  
და მაშინ მისგან აღარა ხამს გარდასრულთა ჭირთა ხსოვნა  
212 
უთხრა  თუ   ძმანო  ვარ ვინმე ღარიბი უადგილოსა  
მე იმა ყმისა საძებრად მოვჰშორდი საგაზრდილოსა  
აწ თქვენგან მივჰხვდი საქმესა ყოლა არ საადვილოსა  
და ღმერთიმცა ნურას ნუღარ იქმს თქვენსა დასაღრეჯილოსა  
213 
ვითა მე მივჰხვდი წადილსა  ჩემის გულისა ნებასა  
აგრემცა ღმერთი ნურას იქმს ძმისა თქვენისა ვნებასა   
უჩვენა მისი სადგომი   მიდითო ნება ნებასა  
და ჩრდილსა გარდასვით მაშვრალი  მიეცით მოსვენებასა   
214 
ესე უთხრა და წავიდა  ცხენი გაქუსლა დეზითა  
ვითა გავაზი გაფრინდა  არ გაშვებული ხეზითა  
ან მთვარე  მზისა შემყრელი  მზე სინათლითა ზეზითა  
და დაივსო ცეცხლი შემწველი მისითა მან მიზეზითა  
215 
მიეწურა  იგონებდა  ახლოს შეყრა ვითა აგოს  
 საუბარმან უმეცარმან შმაგი უფრო გააშმაგოს  
ხამს  თუ კაცმან გონიერმან ძნელი საქმე გამოაგოს  
და არ სიწყნარე გონებისა მოიძულოს  მოიძაგოს  
216 
რათგან ისი არის რადმე უცნობოდ და ისრე რეტად  
რომე კაცსა არ მიუშვებს საუბრად და მისად ჭვრეტად  
მივეწევი  შევიყრებით ერთმანერთის ცემა ჟლეტად  
და ანუ მომკლავს  ანუ მოვჰკლავ  დაიმალვის მეტის მეტად   
217 
ავთანდილ იტყვის   ეზომნი ჭირნიმცა რად ვაცუდენი  
რაცაღა არის  არ არის  თუმცა არ ედგნეს ბუდენი  
სადაცა მივა  მივიდეს  რამცა მოვლიდეს ზღუდენი  
და მუნაღა ვძებნნე ღონენი ჩემნი არ დასამრუდენი   
218 
წინა უკანა იარნეს ორნი დღენი და ღამენი  
დღისით და ღამით მაშვრალნი  არ საჭამადთა მჭამენი  
არსადა ხანი არ დაყვეს  ერთნი თვალისა წამენი  
და მათ თვალთა ცრემლნი სდიოდეს  მინდორთა მოსალამენი  
219 
დღისით ვლეს და საღამო ჟამ გამოუჩნდეს დიდნი კლდენი  
კლდეთა შიგან ქვაბნი იყვნეს  ძირსა წყალი ჩანადენი  
წყლისა პირსა  არ ითქმოდა  შამბი იყო თუ რასდენი  
და ხე დიდრონი  თვალ უწდომი  მაღლა კლდემდის ანაყრდენი  
220 
მან ყმამან ქვაბსა მიჰმართა  გავლნა წყალნი და კლდენია  
ავთანდილ ცხენსა გარდახდა  მონახნა დიდნი ხენია  
მას ზედა ჭვრეტად გავიდა  ძირსა დააბა ცხენია  
და მუნით უჭვრეტდა  იგი ყმა მივა ცრემლ მინადენია  
221 
რა ტყენი გავლნა მან ყმამან  მოსილმან ვეფხის ტყავითა  
ქვაბისა კარსა გამოდგა ქალი ჯუბითა შავითა  
ატირდა მაღლად ცრემლითა  ზღვათაცა შესართავითა  
და იგი ყმა ცხენსა გარდახდა  ყელსა მოეჭდო მკლავითა  
222 
ყმამან უთხრა   დაო ასმათ  ხიდნი ზღვასა ჩაგვიცვივდეს  
ვეღარ მივჰხვდით ჟამიერად  ჩვენ ვისიცა ცეცხლი გვწვიდეს   
ესე თქვა და მკერდსა ხელნი იკრნა  ცრემლნი გარდმოსცვივდეს  
და ქალი შებნდა  მოეხვია  ერთმანერთსა სისხლით სწვიმდეს  
223 
იგი ტევრი გაეხშირა დანაგლეჯსა მათსა თმასა  
ერთმანერთსა ეხვეოდეს  ყმა ქალსა და ქალი ყმასა  
იზახდიან  მოსთქვმიდიან  მოსცემდიან კლდენი ხმასა  
და ავთანდილ სჭვრეტს გაკვირვებით მათსა ეგრე ქცევა ზმასა  
224 
სული დაიღო მან ქალმან  დათმო გულისა წყლულობა  
ქვაბს შეიყვანა ტაიჭი  მოჰხადა აკაზმულობა  
მას ყმასა შეჰხსნა  შეიღო აბჯრისა წელ მორტყმულობა  
და შინა შევიდეს  მას დღესა გარდახდა გამოსრულობა  
225 
ავთანდილს უკვირს   ამბავი ისი თუ ვცნაო მე რითა    
გათენდა  ქალი გამოდგა  მოსილი მითვე ფერითა  
შავსა აუდვა ლაგამი  სწმედდა რიდისა წვერითა  
და შეკაზმა  მოაქვს აბჯარი წყნარად  არ რამე ჩხერითა  
226 
მის მოყმისა წესი იყო  მეტსა თურე არას ეჯდა  
ქალი ტირს და მკერდსა იცემს  თმისა ტევრსა გაიგლეჯდა  
ერთმანერთსა მოეხვივნეს  აკოცა და ცხენსა შეჯდა  
და ასმათ  ისრე დაღრეჯილი  კვლა უფრორე დაიღრეჯდა  
227 
ავთანდილ ახლოს კვლა ნახა სახე მისივე კაცისა  
ულვაშ აშლილი  წვერ გამო   ნუთუ მზეაო    თქვა    ცისა   
ეყნოსა სული ალვისა  ქართაგან მონატაცისა  
და ასრე უჩს მოკლვა ლომისა  მართ ვითა ლომსა ვაცისა  
228 
მასვე გზასა წამოვიდა  რომე გუშინ შეეარა  
შამბი გავლო  გაეშორა  თავი მინდორს გააგარა  
ავთანდილ სჭვრეტს გაკვირვებით  მალვით ხესა მოეფარა  
და თქვა  თუ   ღმერთმან ესე საქმე მეტად კარგად მომიგვარა  
229 
აწ ამას ჩემთვის ღმრთისაგან სხვა საქმე რა ვამჯობინო  
ქალი შევიპყრა  მის ყმისა ამბავი ვაამბობინო  
ჩემიცა ვუთხრა ყველაი  მართალი გავაბრჭობინო    
და მას ყრმასა ხრმალი არა ვჰკრა  არც მისი დავისობინო   
 
ამბავი ავთანდილისა ასმათს რომ ეუბნების ქვაბს შიგან 
 
230 
ჩამოვიდა  ცხენი ახსნა  მისგან ხესა შემობმული  
ზედა შეჯდა  გაემართა  ქვაბი დაჰხვდა კარ განხმული  
მუნით ქალი გამოიჭრა გულ მდუღარე  ცრემლ დასხმული  
და ეგონა  თუ  დაბრუნდაო პირი ვარდი  ბროლ ბაკმული  
231 
ვერ იცნა    სახე არ ჰგვანდა მისი მის ყმისა სახესა    
ფიცხლა გაიქცა  მიჰმართა ზახილით კლდესა და ხესა  
ყმა გარდაიჭრა  დააბა  ვითა კაკაბი მახესა  
და ხმას სცემდეს კლდენი ქალისა ზახილსა მუნ ერთ სახესა  
232 
მას ყმასა თავი არ მისცა  ჭვრეტადცა ებილწებოდა  
ვითა კაკაბი არწივსა ქვეშე მი და მო ძრწებოდა  
ტარიელს ვისმე უზახდა მწედ  თუცა არ ემწებოდა  
და ავთანდილ მუხლთა უყრიდა  თითითა ეხვეწებოდა  
233 
ეტყოდა   სულე  რამც გიყავ  კაცი ვარ  ადამიანი  
უფერო ქმნილნი მინახვან ვარდნი და ისი იანი  
მისი რამ მითხარ  ვინ არის ტან სარო  პირ ბაკმიანი  
და სხვად არას გიზამ  ნუ გეშის  ნუ ჰყივი აგრე ხმიანი   
234 
ქალი ეტყოდა ტირილით  სარჩელი უგავს ბრჭობასა  
 თუ არ შმაგი ხარ  დამეხსენ  შმაგი ხარ  მოდი ცნობასა  
აწ მეტად ძნელსა საქმესა მნუკევ ადვილად თხრობასა  
და ცუდად ნუ სცთები  ნუ ელი მაგა ამბვისა ცნობასა   
235 
კვლა ეტყვის   ყმაო  რა გინდა  ანუ მენუკევ მე რასა  
მაგა საქმესა ვერა იქმს ვერცა კალამი წერასა  
შენ ერთხელ მეტყვი   მითხარო   მე ასჯერ გეტყვი  ვერასა   
და ვითა სიცილი ტირილსა  ვაგლახი მიჯობს მღერასა   
236 
 ქალო  არ იცი  სით მოვალ  რა ჭირნი მომითმენიან  
ოდითგან ვეძებ ამბავთა  ესე არვისგან მსმენიან  
შენ მიპოვნიხარ  სიტყვანი ჩემნი რაზომცა გწყენიან  
და ვერ დაგეხსნები  მიამბე  ჩემგან ნუღარა გრცხვენიან   
237 
ქალმან უთხრა   რას შეგესწარ  მე ვინ ვარ და ანუ შენო  
მზე არ მახლავს  შეგეტყვების  თრთვილო  ასერე მით მაწყენო  
გრძელი სიტყვა საწყინოა  ასრე მოკლედ მოგახსენო  
და ვერასათვის ვერ გიამბობ  რაცა გინდა  იგი ქმენო   
238 
კვლაცა ჰკითხა ზენარობით მიუყარნა მუხლნი წინა  
მაგრა ვერა ვერ დაჰყარა  მუდარობა მოეწყინა  
პირსა ზედა გაგულისდა  თვალთა სისხლი მოედინა  
და ადგა  თმათა წამოზიდნა  ყელსა დანა დააბრჯინა  
239 
ეგრე უთხრა   მე ეზომი ჯავრი ვითა შეგარჩინო   
რაგვარა თუ ამატირო  ცრემლი ცუდად დამადინო   
გიჯობს  მითხრა  ამის მეტი მართ აღარა არ გაწყინო  
და თვარა  ღმერთმან მტერი ჩემი მოკლას  ვითა მოგაკვდინო   
240 
ქალმან უთხრა   ეგე ღონე მოიგონე მეტად ავი  
თუ არ მომკლავ  არ მოვკვდები  მრთელი ვარ და მოუკლავი  
რად რა გითხრა  სადამდისცა ვიყო ჭირთა უნახავი  
და კვლა თუ მომკლავ  სასაუბროდ აღარ მედგას ზედან თავი   
241 
კვლა ეტყვის   ყმაო  რად მპოვე  ვინ მეუბნები მე  ვინო  
ეგე ამბავი ცოცხალსა ენითა ვერ მათქმევინო  
მე თავი ჩემი ნებითა ჩემითა მოგაკლეევინო  
და ვითა უსტარი ბედითი ადვილად დაგახევინო  
242 
ჩემი სიკვდილი შენ ჩემად პატიჟად ნურად გგონია  
მით რომე დამხსნი ტირილსა  შემშრების ცრემლთა ფონია  
ჩალად მიჩს ყოვლი სოფელი  მისთვისვე შემიწონია  
და ვერ გიცნობ  ვინ ხარ  ვის გითხრნე სიტყვანი მისანდონია   
243 
ყმამან თქვა  თუ   არ ეგების აწ ამისი ასრე თქმევა  
სხვასა რასმე მოვიგონებ  სჯობს საქმისა გამორჩევა   
გაუშვა და ცალკე დაჯდა  ტირს  დაიწყო ცრემლთა ფრქვევა  
და ქალსა უთხრა   გაგარისხე  აწ  ესე თქვი  ვით დავრჩე  ვა   
244 
ქალი დაუჯდა კუშტ გვარად  ქუშობს  ჯერთ არ დამტკბარია  
ავთანდილ ქვე ზის ტირილად  აღარას მოუბარია  
ვარდისა ბაღსა მოგუბდა ცრემლისა საგუბარია  
და კვლა იქით ქალი ატირდა  მისთვის გულ ნალმობარია  
245 
ყმა მტირალი შეებრალა  ამად ცრემლნი ცხელნი ღვარნა  
მაგრა უჯდა უცხოს უცხო  არ ბაგენი აუბარნა  
ყმამან ცნა  თუ   გონებანი ჩქარნი ჩემთვის დააწყნარნა   
და ცრემლ დენილი შეეხვეწა  ადგა  მუხლნი მიუყარნა  
246 
უთხრა   ვიცი  აღარ ვარგ ხარ შენ აწ ჩემად დასადობლად  
გაგარისხე  დარჩომილ ვარ ღარიბად და ამად ობლად  
აწ ეგრეცა თავი ჩემი დამიც შენთვის დასანდობლად  
და ამად რომე შეცოდება შვიდ გზის თქმულა შესანდობლად  
247 
თავი ჩემი სამსახურად თუცა ავად მოგაწონე  
მიჯნურისა შებრალება ხამს  ესეცა გაიგონე  
სხვაგნით ყოვლგნით უღონო ვარ  არვინ არის ჩემი ღონე  
და სულთა მოგცემ გულისათვის  სხვა მეტიმცა რა გამონე   
248 
რა ქალსა მიჰხვდა ყმისაგან მიჯნურობისა სმინება  
გულ ამოხვინჩვით დაიწყო ას კეცთა ცრემლთა დინება  
კვლა გაამრავლა ზახილით ტირილი  არ გაცინება  
და ავთანდილს ღმერთმან წადილი მისცა  გულისა ლხინება  
249 
იტყვის  თუ   ამა სიტყვითა მას ფერი შეეცვალების  
ვისთვისმე ხელი უცილოდ  მას ცრემლი ემალმალების   
კვლა უთხრა   დაო  მიჯნური მტერთაცა შეებრალების  
და ესეცა იცი  სიკვდილსა თვით ეძებს  არ ეკრძალების  
250 
ვარ მიჯნური  ხელი ვინმე  გაუძლებლად სულთა დგმისად  
ჩემმან მზემან გამომგზავნა საძებარად იმა ყმისად  
ღრუბელიცა ვერ მიჰხვდების  მე მისრულვარ სადა  მი   სად  
და გული თქვენი მიპოვნია  მისი შენდა  შენი მისად  
251 
მისი სახე გულსა ჩემსა ხატად ასრე გამოვხატე  
მისთვის ხელმან  გამოჭრილმან  ლხინი ჩემი ვაალქატე  
ორისაგან ერთი მიყავ  ტყვედ მქმენ  ანუ მააზატე  
და ან მაცოცხლე  ანუ მომკალ  ჭირი ჭირსა მომიმატე   
252 
ქალმან უთხრა ყმასა სიტყვა პირველისა უამესი  
 ეგე სიტყვა მოიგონე დია რამე უკეთესი  
წეღან საქმე მტერობისა გულსა ჩემსა შთამოსთესი  
და აწ მოყვარე გიპოვნივარ  დისაგანცა უფრო დესი  
253 
მაშა რათგან მიჯნურობა შენად ღონედ მოიგონე  
არ ეგების  ამას იქით თუ მცა თავი არ გამონე  
არ შენ მოგეც თავი ჩემი  დაგაბნიე  დაგაღონე  
და შენთვის მოვკვდე  ამისებრი მემცა საქმე რა ვიღონე  
254 
აწ რაცა გითხრა  თუ ამა საქმესა დამმორჩილდები  
რასაცა ეძებ  მიჰხვდები  უცილოდ არ ასცილდები  
თუ არ მომისმენ  ვერ ჰპოვებ  რაზომმცა ცრემლსა ჰმილდები  
და მოგხვდების მდურვა სოფლისა  მოჰკვდები  გა ცა სწბილდები   
255 
ყმამან უთხრა   ეგე საქმე ამას ჰგავსო  არა სხვასა  
ორნი კაცნი მოდიოდეს სადაურნი სადმე გზასა  
უკანამან წინა ნახა ჩავარდნილი შიგან ჭასა  
და ზედ მიადგა  ჩაყიოდა  ტირს  იზახიხ ვაგლახ ვასა  
256 
ეგრე უთხრა   ამხანაგო  იყავ მანდა  მომიცდიდე  
წავალ თოკთა მოსახმელად  მწადსო  თუ მცა ამოგზიდე   
მას ქვეშეთსა გაეცინა  გაუკვირდა მეტად კიდე  
და შემოჰყივლა   არ გელოდე  სად გაგექცე  სად წავიდე   
257 
აწ  დაო  შენთა ხელთაა ჩემი საბელი ყელისა  
სხვად უღონოა უშენოდ ჩემგან აპყრობა ხელისა  
რასაცა მიზამ  შენ იცი  შენ ხარ წამალი ხელისა  
და თვარა ვისმც ექმნა გვარლითა შეკრვა თავისა მრთელისა   
258 
ქალმან უთხრა   მომეწონა  ყმაო  შენი ნაუბარი  
ხარ უცილოდ კარგი ვინმე  მოყმე  ბრძენთა საქებარი  
ხარ ვინათგან აქანამდის მაგა ჭირთა დამთმობარი  
და რაცა გითხრა  მომისმინე  გიპოვნია საძებარი  
259 
იმა მოყმისა ამბავი არსადა არ იპოვნების  
თვით თუ არ გითხრობს  არ ითქმის  არვისგან დაიჯერების  
მოილოდინე  მოვიდეს  რაზომმცა დაგეყოვნების  
და დადუმდი  ვარდსა ნუ აზრობ  ცრემლითა ნუ ითოვნების  
260 
გითხრა  თუ ცოდნა გწადიან ჩვენისა შენ სახელისა  
ტარიელ არის სახელი იმა მოყმისა ხელისა  
მე ასმათ მქვიან  რომელსა წვა მაქვს ცეცხლისა ცხელისა  
და სულთქვმა სულთქვმისა ბევრისა  მაშა თუ არ ერთხელისა  
261 
ამის მეტსა ვერას გითხრობ მე სიტყვასა ამისთანსა  
ისი მინდორს არონინებს ტანსა მტერთა მემაჯანსა  
ვჭამ  გლახ  მარტო ნადირისა მისგან ხორცსა მონატანსა  
და აწვე მოვა  არა ვიცი  თუ დაჰყოვნის დიდსა ხანსა  
262 
ამას გვედრებ  მოიცადო  თავი სხვაგან არსად არო  
რა მოვიდეს  შევეხვეწო  ნუთუ ვითა მოვაგვარო  
ერთმანერთსა შეგამეცნნე  თავი შენი შევაყვარო  
და თვით გიამბოს საქმე მისი  საყვარელსა გაახარო   
263 
ქალსა ყმამან მოუსმინა  დაჰმორჩილდა  დაჰრთო ნება  
ამას ზედა მოიხედნეს  ხევით ესმა ჩხაპუნება  
მთვარე წყალსა გამოსრული ნახეს  შუქთა მოფინება  
და უკურიდნეს  აღარა ქმნეს მუნ ხანისა დაყოვნება  
264 
ქალმან უთხრა   ყმაო  ღმერთმან მოგცა ჟამად  რაცა გინა  
მაგრა თავი უჩინო ქმენ  დამალული იყავ შინა  
იმა ყმისა მეუნებლე ხორციელი არავინ  ა  
და ნუთუ ვით რა მოვაგვარო  შენი ნახვა არ ეწყინა  
265 
ავთანდილ ქვაბსა დამალა ქალმან დამალვით მალითა  
იგი ყმა ცხენსა გარდახდა  შვენოდა კაპარჭ ხრმალითა  
ატირდეს მაღლად ცრემლითა  ზღვათაცა შესამალითა  
და ავთანდილ სარკმლით უჭვრეტდა ჭვრეტითა იდუმალითა  
266 
ამარტის ფერად შეცვალა ბროლი ცრემლისა ბანამან  
დიდხან იტირეს ყმამან და მან ქალმან შაოსანამან  
შეხსნა  შეიღო აბჯარი  ცხენიცა შეიყვანა მან  
და დადუმდეს  ცრემლნი მოჰკვეთნა შავმან გიშრისა დანამან  
267 
ავთანდილ სარკმლით უჭვრეტდა  ტყვე  საკნით ნააზატები  
მან ქალმან ქვეშე დაუგო ვეფხის ტყავისა ნატები  
მას ზედა დაჯდა იგი ყმა  სულთქვამს ჭირ მონამატები  
და სისხლისა ცრემლსა გაეწნა შუა გიშრისა სატები  
268 
მან ქალმან ხელ ყო კვესითა გზება ცეცხლისა ნელისა  
ეგონა ჭამა ხორცისა შემწვრისა  შეუქმნელისა  
მიუპერა  ერთი აჰხლიჩა  ქმნაა საქმისა ძნელისა  
და ძალი არ ჰქონდა  დაუწყო გამოყრა უცოხნელისა  
269 
ცოტად მიწვა  მიიძინა  თუცა ყოლა ვერა მეტი  
შეკრთა  დიდნი დაიზახნა  წამოვარდა ვითა რეტი  
იზახდის და წამ წამ იკრის გულსა ლოდი  თავსა კეტი  
და ცალ კერძ ზის და პირსა იხოკს ქალი მისი შენამჭვრეტი  
270 
 რად დაჰბრუნდი    მოახსენა    მითხარ  რაცა წაგეკიდა   
მან უბრძანა   მონადირე მეფე ვინმე გარდმეკიდა  
ჰყვეს ლაშქარნი უთვალავნი  ბარგი მძიმედ აეკიდა  
და იგი მინდორს ნადირობდა  დაეფანჩა მარეკი  და   
271 
სევდად მეცა კაცთა ნახვა  ცეცხლი უფრო გავიალე  
 არ მივეო ახლოს შ�ეყრად   თავი ჩემი შევიწყალე  
მათგან მკრთალი შემოვბრუნდი  ტყესა შიგან დავიმალე   
და თქვა   ნუთუმცა უკუმრიდა  რა გათენდეს  წავალ ხვალე   
272 
ქალსა ცრემლნი გარდმოსცვივდეს ას ნაკეცნი  ბევრის ბევრად  
მოახსენა   მხეცთა თანა იარები მარტო ტევრად  
არას კაცსა არ იახლებ საუბრად და შემაქცევრად  
და მას მაგითა ვერას არგებ  დღეთა შენთა ცუდად ჰლევ რად  
273 
ყოვლი პირი ქვეყანისა ერთობ სრულად მოგივლია  
ერთი კაცი შემაქცევრად შენად ვითა დაგელია  
გეახ ოს და არ გაჰშმაგდე  თუცა ჭირი არ გაკლია  
და შენ მოჰკვდე და იგი წახდეს  ესე შენთვის რა მადლია   
274 
უბრძანა   დაო  ეგეა მსგავსი შენისა გულისა  
მაგრა არ არის ქვეყანად წამალი ამა წყლულისა  
ვის ძალ უც პოვნა კაცისა  თვით სოფლად არ მოსრულისა  
და ჩემი ლხინია სიკვდილი  გაყრა ხორცთა და სულისა  
275 
ღმერთმან სხვამცა ეტლსა ჩემსა რადმცა კაცი რად დაჰბადა  
სიახლე და საუბარი თუმცა მისი მე მეწადა  
ვინმცა გასძლნა ჭირნი ჩემნი  ანუ ვინმცა შეეცადა  
და შენგან კიდე ხორციელი  დაო  მივის არასადა   
276 
ქალმან ჰკადრა   არ გამიწყრე  ვიშიშვი და ვიაჯ დია  
რათგან ღმერთსა ვაზირობა შენი ჩემზედ მოუგდია  
ვერ დავმალავ  უკეთესი რაცა საქმე გამიცდია  
და არა ვარგ ა უსაზომო  ზომსა თავი გარდგიხდია  
მისი მძებნელი იყომცა ჭკუითა მეტის მეტითა  
შენ კაცთა ნაცვლად ნადირთა ახლავ გულითა რეტითა  
სჯობს  ერთი კაცი იახლო  ილხენდე მისით ჭვრეტითა  
და ვით იადონი არ მოჰკვდე ბულბულოს თესლთა კვნეტითა   
277 
ყმამან უთხრა   რას მენუკევ  არა ვიცი  გამიცხადე  
კაცი ჩემად სამსახურად უღმრთოდ მემცა ვით დავჰბადე  
ღმერთსა ჩემი უბედობა უნდა  მემცა რას ვეცადე  
და განაღამცა გავნადირდი  თავი ასრე გავიხადე   
278 
ქალმან კვლა ჰკადრა   გაგსაჯე მეტითა შეგონებითა  
მაგრა თუ კაცი მოგგვარო  მოგყვეს თავისა ნებითა  
იგი გეახლოს  ილხენდე მისითა შემეცნებითა  
და ფიცე  არ მოჰკლა  არ იყო  არ სავნებლისა ვნებითა   
279 
მან უბრძანა   თუ მიჩვენებ  ვნახავ  დიდად გავიხარებ  
სიყვარულმან მისმან  ვისთვის ხელი მინდორს თავსა ვარებ  
არას ვუზამ უგემურსა  არათ ოდეს გავამწარებ  
და რაცა ჩემგან ეამების  ვაამებ და შევიყვარებ   
 
შეყრა ტარიელისა და ავთანდილისა 
 
280 
ქალი ადგა და წავიდა მის ყმისა მოსაყვანებლად  
 არ ეწყინაო   უამბობს  არს მისად მაგულვანებლად  
ხელი მოჰკიდა  მოჰყვანდა  ვით  მთვარე მოსავანებლად  
და იგი რა ნახა  ტარიელ  თქვა მზისა დასაგვანებლად  
283 
გამოეგება ტარიელ  ჰმართებს ორთავე მზე დარად  
ანუ ცით მთვარე უღრუბლო შუქთა მოჰფენდეს ქვე ბარად  
რომე მათ თანა ალვისა ხეცა ვარგ იყო ხედ არად  
და ჰგვანდეს შვიდთავე მნათობთა  სხვადმცა რისად ვთქვი მე დარად  
 
284 
მათ აკოცეს ერთმანერთსა  უცხოებით არ დაჰრიდეს  
ვარდსა ხლეჩდეს  ბაგეთაგან კბილნი თეთრნი გამოსჭვირდეს  
ყელი ყელსა გარდააჭვდეს  ერთმანერთსა აუტირდეს  
და ქარვად შექმნნეს იაგუნდნი მათნი  თუცა ლალად ღირდეს  
285 
მობრუნდეს  ყმამან ავთანდილს ხელი შეუპყრა ხელითა  
ერთგან დასხდეს და იტირეს დიდხან ცრემლითა ცხელითა  
ასმათი სულსა უღებდა სიტყვითა საკვირველითა  
და  თავთა ნუ დაჰხოცთ  ნუ ბნელ იქმთ მზესა თქვენითა ბნელითა   
286 
ტარიელის ვარდი იყო დათრთვილული  არ დაზრული  
ყმასა უთხრა   მესწრაფების  მითხარ შენი დაფარული  
ვინ ხარ  ანუ სით მოსრულხარ  სადაური  სით მოსრული  
და მე სიკვდილსა აღარ ვახსოვ  ვარ მისგანცა გაწირული   
287 
ავთანდილ გასცა პასუხი  სიტყვები ლამაზებია  
 ლომო და გმირო ტარიელ  ვის თავი გინაზებია  
მე ვარ არაბი  არაბეთს არს ჩემი დარბაზებია  
და მიჯნურობითა დამწვარ ვარ  ცეცხლი უშრეტი მგზებია  
288 
მე პატრონისა ჩემისა ასული შემყვარებია  
თვით მეფედ მათად მას ხედვენ მონები მკლავ მაგრებია  
თუცა არ მიცნობ  გინახავ  თუ ვითა გიაზრებია  
და გახსოვსცა  ოდეს დაჰხოცე მონები არ საპყრებია  
287 
შენ მინდორს გნახეთ გაჭრილი  ჩვენ ზედა გარდგეკიდენით  
პატრონი ჩემი გაგიწყრა  ჩვენ ხაფად წაგეკიდენით  
გიხმეთ  არ მოხვე  ლაშქარნი უკანა გამოგკიდენით  
და შენ ველნი წითლად შეჰღებენ სრულად სისხლისა კი დენით  
288 
ყველაკასა მათრახითა თავი უხრმლოდ გარდაჰკვეთეთ  
მეფე შეჯდა  დაგვეკარგე  კვალი შენი ვერ მოვკვეთეთ  
ვითა ქაჯი დაგვემალე  მონებიცა დავაფეთეთ  
და ამან უფრო დაგვაშმაგნა  თავი სრულად გავაშეთეთ  
289 
ჭმუნვა შეექმნა  თქვენც იცით  ხელმწიფე ნებიერია  
მოგნახეს  გძებნეს ყოველგან  მათ რუკა დაუწერია  
ვერ ნახეს შენი მნახავი ვერცა ყმა  ვერცა ბერია  
და აწ გამომგზავნა  რომელსა ვერ მზე ჰგავს  ვერ ეთერია  
290 
მიბრძანა   მიცან ამბავი მის ყმისა წარხდომილისა  
მაშინ ვარ მქმნელი საქმისა  მის შენგან მონდომილისა   
სამ წლამდის მითხრა დადენა უმისოდ ცრემლთა მილისა  
და არ გიკვირს  გავძელ ვერ ჭვრეტა მისისა მე ღიმილისა   
291 
აქანამდის მნახავიცა კაცი შენი არ მენახა  
ქურდნი ვნახენ  რომე თქვენთვის სიტყვა რამე გაემკვახა  
მათრახითა ჩამოგეგდო ერთი  მკვდართა დაგესახა  
და მათ მასწავლეს  ძმა რომელთა სულ მობრძავი სამე  გლახ ა   
292 
ტარიელსცა აეხსენა ომი მათი მაშინდელი  
იტყვის   მახსოვს ეგე საქმე  თუცა არის ადრინდელი  
ერთგან გნახენ ნადირობას შენ და შენი მე გამზრდელი  
და მით ვტიროდი  მომეგონა მე  გლახ  ჩემი წარმწყმედელი  
293 
რას მაქმნევდით  რად გინდოდი  ერთმანერთსა რითა ვჰგვანდით  
თქვენ მორჭმულნი სთამაშობდით  ჩვენ მტირალნი ღაწვთა ვჰბანდით  
რა მონანი შესაპყრობლად მომწიენით  გაჰგულვანდით  
და აწ ვეჭვ  რომე ჩემად ნაცვლად თანა მკვდართა მიიტანდით  
294 
მოვიხედენ  მომეწია რა პატრონი შენი  ვნახე  
ხელმწიფობით შემებრალნეს  ამად ხელი არ შევახე  
თვალთა წინა გამოგექეც  მეტი არა შევუზრახე  
და ჩემი ცხენი უჩინოსა ჰგავს და სხვასმცა რას ვასახე  
295 
კაცმან ვერ ასწრას თვალისა დაფახვა  დაწამწამება  
მას გავექცევი  ვისგანცა ჩემი არა ვცნა ამება  
მათ თურქთა მიღმა გამეგო მე არას არ შეწამება  
და ავად ჰშვენოდა მორევნა და ჩემი დათამამება  
296 
აწ ვაშად მოხვე  მეამა ნახვა შენისა პირისა  
ტანად სარო და პირად მზე  მამაცად მსგავსი გმირისა  
გარჯილ ხარ  მაგრა არა ხარ გარდაუხდელი ჭირისა  
და ძნელია პოვნა კაცისა ღმრთივ ზეცით განაწირისა   
297 
ავთანდილ უთხრა   ვით მაქებ საქები ბრძენთა ენისა  
მაგისად ნაცვლად რამც ვიყავ ღირსი ქებისა თქვენისა  
სახე ხარ მზისა ერთისა  ზეცით მნათისა ზენისა  
და რათგან ვერ შეგცვლის პატიჟი ეგზომთა ცრემლთა დენისა  
298 
ამა დღემან დამავიწყა  გული ჩემი ვინ დაბინდა  
დამიგდია სამსახური მისი  იქმნას  რაცა გინდა  
იაგუნდი ეგრეცა სჯობს  ათასჯერმცა მინა მინდა  
და შენ გეახლო სიკვდილამდის  ამის მეტი არა მინდა   
299 
ტარიელ უთხრა   მე შენი გული აწ მემხურვალების  
მიკვირს  თუ ნაცვლად მაგისად შენ ჩემი რა გევალების  
მაგრა წესია  მიჯნური მიჯნურსა შეებრალების  
და შე საყვარელსა გაგყარო  ესე რათ გენაცვალების  
300 
წამოსრულ ხარ ჩემად ძებნად  პატრონისა სამსახურად  
ღმერთმან ქმნა და გიპოვნივარ  შენცა ცდილ ხარ მამაცურად  
მაგრა ჩემსა რა გიამბობს  გამოჭრილ ვარ ასრე თუ რად  
და მე თუ ვიტყვი  დამწვავს ცეცხლი ცხელი  შემიქმს ალად  მურად   
301 
ასმათ უთხრა   ლომო  ცრემლით მაგა ცეცხლსა რა ერგების  
მე ვითა ვთქვა წვევა თქმისა  რათგან ეგრე არ ეგების  
ვხედავ  ესე ხელი ვინმე მოყმე შენთვის წაეგების  
და ცნას მიზეზი შენთა წყლულთა  ქმნას რა  ღონეა ეგების  
302 
მეხვეწებოდა  ლამოდა ჩემგან რასამე სმენასა  
ნუ უყოს ღმერთმან  გაძლება მემცა ვით მივეც ენასა  
თუ რას სცნობს  ვეჭობ ამისგან თქვენსა რასამე ლხენასა  
და არს უკეთესი  რაცაღა სწადს განგებასა ზენასა   
303 
ამას დაყმუნდა ტარიელ დამწვარი  დაალებული  
ასმათს უბრძანა   მას აქათ შენ ხარ ჩემ თანა ხლებული  
რად არა იცი  უწამლო არს ლები ესე ლებული  
და კვლა ესე ყმა მწვავს მტირალი  ცრემლითა დავალებული  
304 
კაცმან ვით პოვოს  ღმრთისაგან რაც არა დანაბადია  
მით გული ჩემი სევდამან აწ ასრე დანაბა დია  
კვლა გზასა მიკრავს  მიჭირავს მითქს ბადე დანაბადია  
და აწ ხელთა  ნაცვლად ლხინისა  ჩალა მაქვს და ნაბადია  
305 
მაგრა ღმერთმან მოწყალემან მით ცნობითა ერთით მზითა 
ორი მისი მოწყალება დღესცა მომცა ამა გზითა  
პირველ  შეჰყრის მოყვარულთა ჩემით რათმე მიზეზითა  
და კვლა  ნუთუმცა სრულად დამწვა ცეცხლთა ცხელთა ანაგზითა   
306 
ყმასა უთხრა   ვინცა კაცმან ძმა იძმოს  თუ დაცა იდოს  
ხამსო მისთვის სიკვდილსა და ჭირსა თავი არ დაჰრიდოს  
ღმერთმან ერთი რად აცხოვნოს  თუ მეორე არ წაწყმიდოს  
და შენ ისმენდი  მე გიამბობ  რაცღა გინდა წამეკიდოს   
307 
ასმათს უთხრა   მოდი  მოჯე  თანა წყალი მომიტანე  
დაბნედილსა მაპკურებდი  გული მითა გარდამბანე  
მკვდარი მნახო  დამიტირე  სულთქვმა გაათანისთანე  
და მე სამარე გამითხარე  აქა მიწა მიაკვანე   
308 
ღილ ჩახსნილი საამბობლად დაჯდა  მხარნი ამოყარნა  
ვითა მზე ჯდა მოღრუბლებით  დიდხან შუქნი არ ადარნა  
ვერ გაახვნა სასაუბროდ  მან ბაგენი გაამყარნა  
და მერმე სულთქვნა  დაიზახნა  ცრემლნი ცხელნი გარდმოყარნა  
309 
მოსთქვამს   ჰაი  ჰაÎ საყვარელო  ჩემო  ჩემთვის დაკარგულო  
იმედო და სიცოცხლეო  გონებაო  სულო  გულო  
ვინ მოგკვეთა  არა ვიცი  ხეო  ედემს დანერგულო  
და ცეცხლმან ცხელმან ვით ვერ დაგწვა  გულო  ასჯერ დადაგულო    
 
ტარიელისაგან თავის ამბვის მბობა ავთანდილთანა 
 
310 
 ისმენდი  მიეც გონება ჩემთა ამბავთა სმენასა  
საუბართა და საქმეთა ვისთა ძლივ ვათქმევ ენასა  
იგი  ვინ ხელ მქმნის  მოველი მისგან აროდეს ლხენასა  
და ვისგან შევუცავ სევდათა  სისხლისა ღვართა დენასა  
311 
 ინდოეთს შვიდთა მეფეთა ყოვლი კაცი ხართ მცნობელი  
ექვსი სამეფო ფარსადანს ჰქონდა  თვით იყო მპყრობელი  
უხვი  მდიდარი  უკადრი  მეფეთა ზედა მფლობელი  
და ტანად ლომი და პირად მზე  ომად მძლე  რაზმთა მწყობელი  
312 
მამა ჩემი ჯდა მეშვიდე  მეფე მებრძოლთა მზარავი  
სარიდან ერქვა სახელად  მტერთა სრვად დაუფარავი  
ვერვინ ჰკადრებდის წყენასა  ვერ ცხადი  ვერცა მპარავი  
და ნადირობდის და იშვებდის საწუთრო გაუმწარავი  
313 
ხალვა მოსძულდა  შეექმნა გულს კაეშანთა ჯარები  
თქვა   წამიღია მტერთაგან ძლევით ნაპირთა არები  
ყოვლგნით გამისხმან  მორჭმით ვზი  მაქვს ზეიმი და ზარები   
და ბრძანა   წავალ და მეფესა ფარსადანს შევეწყნარები   
314 
ფარსადანს წინა დაასკვნა გაგზავნა მოციქულისა  
შესთვალა   შენ გაქვს მეფობა ინდოეთისა სრულისა  
აწ მე მწადს  თქვენსა წინაშე მეცა ვცნა ძალი გულისა  
და სახელი დარჩეს ჩემისა ერთგულად ნამსახურისა   
315 
ფარსადან შექმნა ზეიმი ამა ამბვისა მცნობელმან  
შესთვალა   ღმერთსა მადლობა შევსწირე ხმელთა მფლობელმან  
რათგან ეგე ჰქმენ მეფემან  ჩემებრ ინდოეთს მპყრობელმან  
და აწ მოდი  ასრე პატივ გცე  ვითა მამამან მშობელმან   
316 
ერთი სამეფო საკარგვად  უბოძა ამირბარობა  
თვით ამირბარსა ინდოეთს აქვს ამირ სპასალარობა  
მეფე რა დაჯდა  არა სჭირს ხელისა მიუმცთარობა  
და სხვად პატრონია  მართ ოდენ არა აქვს კეისარობა  
317 
თვით მეფემან მამა ჩემი დაიჭირა სწორად თავსა  
თქვა   ჩემებრი ამირბარი  ნაძლევი ვარ  ვისმცა ჰყავსა   
ლაშქრობდის და ნადირობდის  აძლევდიან მტერნი ზავსა  
და მას არა ვჰგავ ასრე  ვითა მე სხვა კაცი არა მგავსა  
318 
ძე არ ესვა მეფესა და დედოფალსა მზისა დარსა  
ჭმუნვა ჰქონდა  ჟამი იყო  მით აეხვნეს სპანი ზარსა  
ვაÎ კრულია დღემცა იგი  მე მივეცი ამირბარსა  
და მეფემ ბრძანა   შვილად გავზრდი  თვით ჩემივე გვარი არსა   
319 
მეფემან და დედოფალმან მიმიყვანეს შვილად მათად  
საპატრონოდ მზრდიდეს სრულთა ლაშქართა და ქვეყანათად  
ბრძენთა მიმცეს სასწავლელად ხელმწიფეთა ქცევა ქმნათად  
და მოვიწიფე  დავემსგავსე მზესა თვალად  ლომსა ნაკვთად  
320 
ასმათ  მითხრობდი  რაცა სცნა ჩემგან ამბობა ცილისა  
ხუთისა წლისა შევიქმენ მსგავსი ვარდისა შლილისა  
ჭირად არ მიჩნდის ლომისა მოკლვა  მართ ვითა სილისა  
და არ გაჰვიდოდის ფარსადანს მისი არა სმა შვილისა  
321 
ასმათ  შენცა ხარ მოწამე ჩემისა ფერ მიხდილისა  
მზესა მე ვსჯობდი შვენებით  ვით ბინდსა ჟამი დილისა  
იტყოდეს ჩემნი მნახავნი   მსგავსია ედემს ზრდილისა   
და აწ მაშინდლისა ჩემისა სახე ვარ ოდენ ჩრდილისა  
322 
მე ხუთისა წლისა ვიყავ  დაორსულდა დედოფალი   
ესე რა თქვა  ყმამან სულთქვნა  ცრემლით ბრძანა   შობა ქალი   
დაბნედასა მიეწურა  ასმათ ასხა გულსა წყალი  
და თქვა   მაშინვე მზესა ჰგვანდა  აწ მედების ვისგან ალი  
323 
წიგნი წიგნსა ეცემოდა  დედოფალი ოდეს შობდა  
მოციქული   მოციქულსა  ინდოეთი სრულად სცნობდა  
მზე და მთვარე განსცხრებოდეს  სიხარულით ცა ნათობდა  
და ყოვლი არსად შემოსრული მხიარული თამაშობდა  
324 
ქება არ ითქმის ენითა  აწ ჩემგან ნაუბარითა  
ფარსადან დაჯდა ხარებად ზეიმითა და ზარითა  
ყოვლგნით მოვიდეს მეფენი ნიჭითა მრავალ გვარითა  
და საჭურჭლე გასცეს  აივსნეს ლაშქარნი საბოძვარითა  
325 
საშობელი გაიყარა  ზრდა დაგვიწყეს მე და ქალსა  
მართ მაშინვე ჰგვანდა იგი მზისა შუქთა ნასამალსა  
ვუყვარდით და სწორად ვუჩნდით მეფესა და დედოფალსა  
და აწ ვახსენებ  ვისგან ჩემი დაუდაგავს გული ალსა   
326 
ყმა დაბნდა  რა სახელისა ხსენებასა მიეწურა  
ავთანდილსცა აეტირა  მისმან ცეცხლმან გულსა ჰმურა  
ქალმან სულად მოაქცია  მკერდსა წყალი დააპკურა  
და თქვა   ისეენდი  მაგრა ჩემი სიკვდილისა დღე დასტურ  ა  
327 
მას ქალსა ნესტან დარეჯან იყო სახელად ხმობილი  
შვიდისა წლისა შეიქმნა ქალი წყნარი და ცნობილი  
მთვარისა მსგავსი  შვენებით მზისაგან ვერ შეფრობილი  
და მისსა ვით გასძლებს გაყრასა გული ალმასი  წრთობილი  
328 
იგი ასრე მოიწიფა  მე შემეძლო შესლვა ომსა  
მეფე ქალსა ვით ხედვიდა მეფობისა ქმნისა მწთომსა  
მამასავე ხელთა მიმცეს  რა შევიქმენ ამა ზომსა  
და ვბურთობდი და ვნადირობდი  ვით კატასა ვხოცდი ლომსა  
329 
მეფემან სახლი ააგო  შიგან საყოფი ქალისა  
ქვად ფაზარი სხდა  კუბო დგა იაგუნდისა თვალისა  
პირსა ბაღჩა და საბანლად სარაჯი ვარდის წყალისა  
და იგი მუნ იყვის  მედების ვისგან სახმილი ალისა  
330 
დღე და ღამე მუჯამრითა ეკმეოდის ალვა თლილი  
ზოგჯერ კოშკს ჯდის  ზოგჯერ ბაღჩას ჩამოვიდის  რა დგის ჩრდილი  
დავარ იყო და მეფისა  ქვრივი  ქაჯეთს გათხოვილი  
და მას სიბრძნისა სასწავლელად თვით მეფემან მისცა შვილი  
331 
სრა ედგა მოფარდაგული ოქსინოთა და შარდითა  
ვერვინ ვხედევდით  შეიქმნა პირითა მინა ვარდითა  
ასმათ და ორნი მონანი ჰყვიან  იმღერდის ნარდითა  
და მუნ იზრდებოდის ტანითა  გაბაონს განაზარდითა  
332 
თხუთმეტისა წლისა ვიყავ  მეფე მზრდიდა ვითა შვილსა  
დღისით ვიყვი მას წინაშე  გამიშვებდის არცა ძილსა  
ძალად ლომსა  თვალად მზესა  ტანად ვჰგვანდი ედემს ზრდილსა  
და სროლასა და ასპარეზსა აქებდიან ჩემგან ქმნილსა  
რა მინდორს შევჯდი  ზარითა ხმა იყვის ბუკთა ცემისა  
თანა მყვის სპისა სიმრავლე მსგავსი ფუტკრისა რემისა  
ჭვრეტად ქალ ყმები დაჯრილა  დგას თემისა და თემისა  
და ვინც მნახის  ეყვის ერთ წლამდის კვეხა ნახვისა ჩემისა  
333 
მოსრნის მხეცნი და ნადირნი ისარმან ჩემგან სრეულმან  
მერმე ვიბურთი მოედანს  მინდორით შემოქცეულმან  
შევიდი  შევქმნი ნადიმი  ნიადაგ ლხინსა ჩვეულმან  
და აწ საწუთროსა გამყარა პირმან ბროლ ბადახშეულმან  
334 
მამა მომიკვდა  მოვიდა დღე სიკვდილისა მისისა  
ქმნა გაუცუდდა ფარსადანს ნიშატისა და ნიშისა  
მათ გაეხარნეს  ვის ზარი დაჰლევდის მისგან შიშისა  
და ერთგულთა შექმნეს ვაება  მტერთა   ხსენება იშისა  
335 
მე წელიწდამდის ბნელსა ვჯე საწუთრო გაცუდებული  
დღისით და ღამით ვვაებდი  ვერვისგან სულ დაღებული  
გაყვანად ხასნი მოვიდეს  მითხრეს მეფისა მცნებული  
და ებრძანა   შვილო ტარიელ  ნუ ხარ შავითა ღებული  
336 
ჩვენ უფრო გვტკივის იგი  ვინ დაგვაკლდა სწორად თავისა   
ასი ებოძა საჭურჭლე  ებრძანა ახდა შავისა  
ბოძება მისეულისა სრულისა საკარგავისა  
და  შენ გქონდეს ამირბარობა  ქმნა მისვე საურავისა   
337 
ავენთი  დამწვეს მამისა სახმილთა დაუშრობელთა  
უკანის გამომიყვანეს ხასთა მათ წინა  მდგომელთა  
გამოსლვისათვის ზეიმი შექმნეს ინდოეთს მფლობელთა  
და შორს მომეგებნეს  მაკოცეს პატივით ვითა მშობელთა  
338 
მათ საჯდომთა ახლოს დამსვეს  პატივს მცემდეს ძისა დარად  
მის ხელისა საურავი მათ ორთავე მითხრეს წყნარად  
ურჩ ვექმენ და მისეულთა წესთა ქცევა მიჩნდა ზარად  
და არ მომეშვნეს  დავჰმორჩილდი  თაყვანის მცეს ამირბარად  
339 
აღარა ვიცი  დამვიწყდეს  თუცა დიადი წელია  
გიამბო ჩემი ამბავი  განა რაზომცა ძნელია  
ცრუ და მუხთალი სოფელი მიწყივ ავისა მქმნელია  
და მისთა ნაკვესთა წინწალი დამეცეს ხანგრძლად მწველია   
 
ამბავი ტარიელის გამიჯნურებისა 
 
340 
კვლა დაიწყო თქმა ამბვისა მან  რა ხანი მოიტირა  
დღესა ერთსა მე და მეფე მოვიდოდით  გვენადირა  
მიბრძანა  თუ   ქალი ვნახოთ   ხელი ხელათა დამიჭირა  
მის ჟამიხა მხსენებელი მე სულ დგმული არ გიკვირა  
341 
მეფემან ახმა დურაჯთა მითხრა მიტანად ქალისა  
გამოვუხვენ და წავედით ჩემად სადებლად ალისა  
მაშინ დავიწყე გარდახდა მე საწუთროსა ვალისა  
ალმასისა ხამს ლახვარი ლახვრად გულისა სალისა  
342 
ბაღჩა ვნახე უტურფესი ყოვლისავე სალხინოსა  
მფრინველთაგან ხმა ისმოდა უამესი სირინოსა  
მრავლად იყო სარაჯები ვარდის წყლისა აბანოსა  
კარსა ზედა მოჰფარვიდა ფარდაგები ოქსინოსა  
343 
ვიცოდი  სწადდა არვისგან ნახვა მის მზისა დარისა  
მე გარე ვდეგ და მეფემან შევლო ფარდაგი კარისა  
ვერას ვხედევდი  ოდენ ხმა მესმოდა საუბარისა  
ასმათს უბრძანა გამოხმა დურაჯთა ამირბარისა  
344 
ასმათ ფარდაგსა აზიდნა  გარე ვდეგ მოფარდაგულსა  
ქალსა შევხედენ  ლახვარი მეცა ცნობასა და გულსა  
მოვიდა  მივსცენ დურაჯნი  მთხოვნა ცეცხლითა დაგულსა  
ვაÎმე  მას აქათ სახმილსა დავუწვავ ნიადაგულსა  
345 
აწ წარხდეს იგი ნათელნი  მზისაცა მოწუნარენი   
მისი ვერ გასძლო ხსენება  დაბნდა და სულთვქნა მწარენი  
ყმა და ასმათი ტიროდეს ხმას სცემდეს იგი არენი  
ჭმუნვით თქვეს   მკლავნი ცუდ ქმნილნი  ვაÎ  გმირთა მემუქარენი   
346 
ასმათმან წყალი დაასხა  ცნობად მოვიდა ტარია  
დიდხან ვერა თქვა  სევდამან გული შეუპყრა  დარია  
დაჯდა და მწარედ სულთ ითქვნა  ცრემლი მიწასა გარია  
თქვა   ჩემგან მისი ხსენება  ვაÎმე  რა დიდი ზარია  
347 
მიმნდონი საწუთროსანი მისთა ნივთთაგან რჩებიან  
იშვებენ  მაგრა უმუხთლოდ ბოლოდ ვერ მოურჩებიან  
ვაქებ ჭკუასა ბრძენთასა  რომელნი ეურჩებიან  
ისმენდი ჩემთა ამბავთა  თუ სულნი შე ღა მრჩებიან  
348 
დურაჯნი მივსცენ  გავიღე სხვა ვერა გზაღა თავისა  
დავეცი  დავბნდი  წამიხდა ძალი მხართა და მკლავისა  
რა სულად მოვე  შემესმა ხმა ტირილისა და ვისა  
გარე მომრტყმოდა ჯალაბი  ვითა ჩამსხდომი ნავისა  
349 
შიგან ვწევ დიდთა დარბაზთა ტურფითა საგებელითა  
ზედ დამტიროდეს მეფენი ცრემლითა უშრობელითა  
პირსა იხოკდეს ხელითა  ღაწვისა გამპობელითა  
მუყრნი მოასხნეს  სენითა მთქვეს გამაბელზებელითა  
350 
მე რა მნახა თვალ ახმული  მეფე ყელსა მომეხვია  
ცრემლით მითხრა   შვილო  შვილო  ცოცხალ ხარ ღა  სიტყვა თქვია   
მე პასუხი ვერა გავეც  ვითა შმაგი შევკრთი დია  
კვლა დავეცი დაბნედილი  გულსა სისხლი გარდმეთხია  
351 
სრულნი მუყრნი და მულიმნი მე გარე შემომცვიდიან  
მათ ხელთა ჰქონდა მუსაფი  ყოველნი იკითხვიდიან  
მტერ დაცემული ვეგონე  არ ვიცი  რას სჩმახვიდიან  
სამ დღემდის ვიყავ უსულო  ცეცხლნი უშრეტნი მწვიდიან  
352 
აქიმნიცა იკვირვებდეს   ესე სენი რაგვარია  
სამკურნალო არა სჭირს რა  სევდა რამე შემოჰყრია   
ზოგჯერ შმაგად წამოვიჭრი  სიტყვა მცთარი წამერია  
დედოფალი ზღვასა შეიქმს  მას რომ ცრემლი დაუღვრია  
353 
 სამსა დღესა დარბაზს ვიყავ არ ცოცხალი  არცა მკვდარი  
მერმე ცნობა მომივიდა  მივჰხვდი რასმე მიუმხვდარი  
ვთქვი  თუ   ჰაÎ ჰაÎ  რას შიგან ვარ მე სიცოცხლე გარდამხდარი   
თმობა ვსთხოვე შემოქმედსა  ვჰკადრე სიტყვა სამუდარი  
354 
ვთქვი  თუ   ღმერთო  ნუ გამწირავ  აჯა ჩემი შეისმინე  
მომეც ძალი დათმობისა  ცოტად ვითა აღმადგინე  
აქა ყოფა გამამჟღავნებს  სახლსა ჩემსა მიმაწვინე   
მანვე ქმნა და მო რე ვჯობდი  გული წყლული გავარკინე  
355 
ზე წამოვჯე  მეფისაგან კაცი დია მოვიდოდა  
ახარებდეს   წამოჯდაო   დედოფალი გამორბოდა  
მეფე მორბის თავ შიშველი  არ იცოდა  რას იქმოდა  
იგი ღმერთსა ადიდებდა  სხვა ყველაი უჩუმოდა  
356 
იქით და აქათ მომისხდეს  მახვრიტეს სახვრეტელია  
მე მოვახსენე   პატრონო  გული აწ უფრო მრთელია  
ცხენსა შეჯდომა მწადიან  ვნახნე წყალნი და ველია   
ცხენი მომგვარეს  შე ცა ვჯე  მეფე ჩემ თანა მვლელია  
357 
გამოვედით  მოვიარეთ მოედანს და წყლისა პირსა  
ჩემსა მივე  დავაბრუნვე  მეფე მომყვა სახლთა ძირსა  
შინა მივე  უარ გავხე  სხვა დამერთო ჭირი ჭირსა  
ვთქვი  თუ   მოვკვდე  ბედი ჩემი ამის მეტსა არას ღირსა   
358 
ზაფრანის ფერად შეცვალა ბროლი ცრემლისა ბანამან  
გული უფრორე დამიჭრა ათიათასმან დანამან  
საწოლის მეკრე შემოდგა  მოლარე გაიყვანა მან  
ვთქვი  თუ   რა იცის ამბავი  ნეტარ  ან იმან  ან ამან   
359 
 მონააო ასმათისი      რა იცისო    ვარქვი  ვჰკითხე  
შემოვიდა  სააშიკო წიგნი მომცა  წავიკითხე  
გამიკრდა  სხვად ვითამცა ვქმენ გულისა მწველთა სითხე  
მისგან ეჭვა  არა მქონდა  სევდად მაწვა გულსა მით ხე  
360 
მე გამიკვირდა   სით ვუყვარ  ანუ ვით მკადრებს თხრობასა  
მიუყოლობა არ ვარგ ა  დამწამებს უზრახობასა  
ჩემგან იმედსა გარდასწყვედს  მერმე დამიწყებს გმობასა   
დავწერე  რაცა პასუხად ჰმართებდა აშიკობასა  
361 
დღენი გამოხდეს  მე გული უფრორე დამწვეს კვლავ ალთა  
ვეღარ ვუჭვრეტდი ლაშქართა  მინდორს თამაშად მავალთა  
დარბაზს ვერ მივე  მკურნალთა დაიწყეს მოსლვა მრავალთა  
მაშინ დავიწყე გარდახდა სოფლისა ლხინთა და ვალთა  
362 
 მათ ვერა მარგეს  მე გულსა ბინდი დამეცა ბნელისა  
სხვამან ვერავინ შემატყვა დება ცეცხლისა ცხელისა  
სისხლი დამწამეს  მეფემან ბრძანა გახსნევა ხელისა  
გავიხსენ ფარვად პატიჟთა  არვისგან საეჭველისა  
363 
ხელ გახსნილი  სევდიანი  საწოლს ვიყავ თავის წინა  
ჩემი მონა შემოვიდა  შევხედე  თუ თქვას  რა მინა  
 მონააო ასმათისი   შემოყვანა ვუთხარ შინა  
გულსა შინა დავუზრახე   რა მპოვაო  ანუ ვინ ა    
364 
მონამან წიგნი მომართვა  მე წავიკითხე ნებასა  
წიგნსა შევატყევ  ლამოდა შეყრისა მოსწრაფებასა  
პასუხად გავეც   ჟამია  მართალ ხარ გაკვირვებასა  
მოვალ  თუ მიხმობ  მე ნუ მეჭვ მოსლვისა დაზარებასა   
365 
გულსა ვარქვი  თუ   ლახვარნი ეგრე ვით დაგაღონებენ  
ამირბარი ვარ  ხელმწიფე  სრულნი ინდონი მმონებენ  
აზრად შეიქმან  საქმესა ათასჯერ შეაწონებენ  
თუ შეიგებენ  მე მათთა არეთა არ მარონებენ   
366 
კაცი მოვიდა მეფისა   სწადსო ამბისა სმინება   
მოყვანა ვუთხარ  ებრძანა   ქმნაცა სისხლისა დინება   
მე ვჰკადრე   ხელი გავიხსენ  დამიწყო მოჯობინება  
წინაშე მოვალ  ამისთვის კვლა უფრო მმართებს ლხინება   
367 
დარბაზს მივე  მეფე ბრძანებს   ამის მეტსა ნუ იქმ აბა   
ცხენსა შემსვა უკაპარჭო  წელთა არა არ შემაბა  
შეჯდა  ქორნი მოუტივნა  დურაჯები დაინაბა  
მშვილდოსანნი გასაგანნა  იტყოდიან   შაბაშ  შაბა   
368 
შინა დავსხედით ნადიმად მას დღესა მინდორს რებულნი  
მომღერალნი და მუტრიბნი არ იყვნეს სულ დაღებულნი  
მეფემან გასცნა მრავალნი თვალნი  ღარიბად ქებულნი  
აუვსებელნი არ დარჩეს მას დღესა მათნი ხლებულნი  
369 
ვეცდებოდი  არა მცალდა სევდისაგან თავის კრძალვად  
ვიგონებდი  ცეცხლი უფრო მედებოდა გულსა ალვად  
ჩემნი სწორნი წავიტანენ  ჩემსა დავჯე  მთქვიან ალვად  
შევქმენ სმა და ნადიმობა პატიჟთა და ჭირთა მალვად  
370 
მოლარემან შინაურმან ყურსა მითხრა ნაუბარი  
 ქალი ვინმე იკითხავსო   ინახვისა ამირბარი   
ზეწარითა მოუხურავს პირი  ბრძენთა საქებარი   
და ვარქვი   საწოლს წაიყვანე  ჩემგან არის ნახმობარი   
371 
ავდეგ  მსხდომნი ნადიმობად აემზადნეს ასაყრელად  
შადი ვუთხარ    ნუ ასდგებით  მოვალ ხანთა დაუზმელად   
გამოვე და საწოლს შევე  მონა მოდგა კარსა მცველად  
გული მივეც თმობა ქმნათა აუგისა საკრძალველად  
372 
კარსა შევდეგ  ქალი წინა მომეგება  თაყვანის მცა  
მითხრა   მოსლვა თქვენს წინაშე კურთხეულ არს  ვინცა ღირსმც ა   
გამიკვირდა  მიჯნურისა თაყვანება ექმნა ვისმცა  
ვთქვი   არ იცის აშიკობა  თუ მც იცოდა  წყნარად ზისმცა   
373 
შევე  დავჯე ტახტსა ზედა  ქალი მოდგა ნოხთა პირსა  
ჩემსა ახლოს დასაჯდომლად თავი მისი არ აღირსა  
ვარქვი   მანდა რად ჰზი შენ  თუ სიყვარული ჩემი გჭირსა   
და მან პასუხი არა მითხრა  ჩემთვის ჰგვანდა სიტყვა ძვირსა  
374 
მითხრა   დღე ეგე სირცხვილად მედების გულსა ალობა  
გგონია ჩემგან წინაშე მაგისთვის მომავალობა  
მაგრა აწ მიდებს იმედსა შენგან ცდის არღა მალობა  
და ამას თუ ღირს ვარ  ვერ ვიტყვი  მაკლია ღმრთისა წყალობა   
375 
ადგა  მითხრა   თქვენსა მკრძალსა ჩემგან ცნობა უბნევია  
ნუ მეჭვ  რაცა პატრონისა ბრძანებასა უთქმევია  
ეზომ დიდსა შემართებად გულსა მისსა უთნევია  
და ამან წიგნმან გაგაგონოს  ჩემთვის რაცა უქმნევია   
 
წიგნი ნესტან დარეჯანისა საყვარელსა თანა მიწერილი პირველი 
 
376 
წიგნი ვნახე  მისი იყო  ვისი მდაგავს ცეცხლი გულსა  
მოეწერა მზისა შუქთა   ნუ დაიჩნევ  ლომო  წყლულსა  
მე შენი ვარ  ნუ მოჰკვდები  მაგრა ბნედა ცუდი მძულსა  
აწ ასმათი მოგახსენებს ყველაკასა ჩემგან თქმულსა  
377 
ბედითი ბნედა  სიკვდილი რა მიჯნურობა გგონია  
სჯობს  საყვარელსა უჩვენნე საქმენი საგმირონია  
ხატაეთს მყოფნი ყოველნი ჩვენნი სახარაჯონია  
აწ მათნი ჯავრნი ჩვენ ზედა ჩვენგან არ დასათმონია  
378 
შენგან ჩემისა ქმრობისა წინასაც ვიყავ მნდომია  
მაგრა აქამდის საუბრად კვლა ჟამი არ მომხდომია  
ძოღან ხელ ქმნილსა გიჭვრეტდი კუბოსა შიგან მჯდომია  
მანდა ყველაი მასმია  რაცა შენ გარდაგხდომია  
379 
მართლად გითხრობ  მომისმინე ესე  რაცა მოგახსენე  
წა  შეები ხატაელთა  თავი კარგად გამაჩვენე  
გიჯობს  ცუდად ნუღარა სტით  ვარდი კვლამცა რად დასტენე  
მზემან მეტი რაღა გიყოს  აჰა  ბნელი გაგითენე   
380 
ასმათი მეუბნებოდა უშიშრად  არ მეკრძალვოდა  
ჩემი რა გითხრა  რა ვიყავ  ლხინი რად დამეთვალვოდა  
გული მი და მო მიარდა  კრთებოდა და მემალვოდა  
მით პირი ჩემი გაბროლდა და ღაწვი გამელალვოდა   
 
წიგნი ტარიელისა საყვარელთანა 
 
381 
თვალთა დავიდევ უსტარი მე მისგან მონაწერია  
პასუხად ვსწერდი   მთვარეო  შენმცა მზე ვით მოგერია  
მე ღმერთმან იგი ნუ მომცეს  რაც არა შენი ფერია  
სიზმრად მგონია  დარჩომა ჩემი ვერ დამიჯერია   
382 
ასმათს ვუთხარ   მე პასუხსა ამის მეტსა ვერ მივჰხვდები  
ესე ჰკადრე   რათგან  მზეო  ჩემთვის ნათლად აღმოჰხდები  
აჰა  მკვდარი გამაცოცხლე  ამას იქით აღარ ვბნდები  
რასაცაღა სამსახურსა  ვტყუვი  თუღა ვერიდები   
383 
ასმათ მითხრა   მე მიბრძანა  ესე ვქმნათო  ესე სჯობდეს  
ვინცა გნახოს  ჩემგან მისსა საუბნარსა ვერა სცნობდეს  
ჩემად ნახვად მოვიდოდეს  შენ ვითამცა გაშიკობდეს   
და ცა მვედრა    ამირბარსა უთხარ  ასრე ნამუსობდეს   
384 
მეკეთა ესე თათბირი  სიბრძნე გულისა მისისა  
მისი  მზესაცა რიდება ჰქონდის ნახვისა ვისისა  
მისგან მომეცა მოსმენა არ საუბრისა მქისისა  
ვისთა შუქთაგან უკუნსა ჰგვანდის სინათლე დღისისა  
385 
ასმათს მივართვი რჩეული თვალი ოქროსა ჯამითა  
მან მითხრა   არა  არ მინდა  ვარ გამაძღარი ამითა   
ერთი აიღო ბეჭედი  მართ აწონილი დრამითა  
 ესე კმა ნიშნად  სავსე ვარ სხვად ხელის შესაბამითა   
386 
ქალი ადგა  წამოვიდა  მე ლახვართა გულსა მრიდეს  
ლხინმან ბნელი განმინათლა  დაშრტეს  ცეცხლნი რომე მწვიდეს  
შევე  დავჯე ნადიმადვე  ჩემნი სწორნი სადა სმიდეს  
მხიარულმან საბოძვარი გავეც  ზამი გაადიდეს  
 
წიგნი ტარიელისა ხატაელთანა 
 
387 
გავგზავნე კაცი ხატაეთს და წიგნი ჩემ მაგიერი  
მივსწერე   მეფე ინდოთა არისმცა ღმრთულებრ ძლიერი  
მათი ერთგული გაძღებიხ ყოველი სული მშიერი  
და ვინცა ურჩ ექმნას  იქმნების თავისა არ მადრიერი  
388 
ჩვენნო ძმანო და პატრონნო  თქვენგან არ გავიმწარებით  
ესე რა ჰნახოთ ბრძანება  აქამცა მოიარებით  
თქვენ თუ არ მოხვალთ  ჩვენ მოვალთ  ზედა არ მოგეპარებით  
და სჯობს  რომე გვნახნეთ  თავისა სისხლთა ნუ ეზიარებით   
389 
კაცნი გავგზავნენ  მე გულსა მომეცა უფრო ლხინები  
დარბაზს ვიშვებდი  დამევსო ცეცხლი წვად მოუთმინები  
მაშინ სოფელმან საწუთრომ იუხვის  რაცა ვინები  
და აწ ხელ მქმნა  რომე საახლოდ მხეცთაცა მოვეწყინები  
390 
პირველ გაჭრისა პირება  მერმე დაწყნარდეს ცნობანი  
ჩემთა სწორთაგან იყვნიან ჩემს წინა ნადიმობანი  
მაგრა დამშლიდეს ლხინთაგან სურვილთა დიადობანი  
და ზოგჯერ შემცვიან სევდათა  ვთქვნი საწუთროსა გმობანი   
 
ნესტანისაგან ტარიელის ხმობა 
 
391 
დღესა ერთსა საწოლს მოვე მეფისა სრით წამოსრული  
ვჯე და მასვე ვიგონებდი  არ მიეცა თვალთა რული  
წიგნი მქონდა საიმედო  ამად ვიყავ მხიარული  
კარსა მცველმან მონა უხმო  უთხრა საქმე დაფარული  
392 
 მონააო ასმათისი   საწოლს ვუთხარ შემოყვანა  
მოეწერა   გიბრძანებსო   ვისი მესვა გულსა დანა  
ლხინმან ბნელი გამინათლა  ამიფოლხვა ჯაჭვთა მანა  
წავე  მონა წავიტანე  რამცა ვუთხარ ამისთანა  
393 
ბაღჩა შევვლე  არა დამხვდა კაცი ჩემი მოუბნარი  
ქალი წინა მომეგება მხიარული  მოცინარი  
მითხრა   ვაშად ამოგიღე  არ გასვია გულსა ნარი  
მოდი  ნახე ვარდი შენი უფრჭვნელი და დაუმჭნარი   
394 
ამიგდო ქალმან ფარდაგი მძიმე თავისა ძალითა  
სადა დგა კუბო შემკული ბადახშითა და ლალითა  
შიგან ჯდა იგი პირითა მზისაებრ ელვა მკრთალითა  
მე შემომხედნის ლამაზად მის მელნის ტბისა თვალითა  
395 
დიდხან ვდეგ და არა მითხრა სიტყვა მისსა მონასურსა  
ოდენ ტკბილად შემომხედნის ვითამცა რა შინაურსა  
ასმათ უხმო  მოიუბნეს  ქალი მოდგა  მითხრა ყურსა  
 აწ წადიო  ვერას გითხრობს   მე კვლა მიმცა ალმან მურსა  
396 
ასმათ გამომყვა  წამოვე  ფარდაგი გამოვიარე  
ვთქვი   საწუთროო  ვის წეღან გული დარმანთა მიარე  
მაშინ მოგეცა იმედი  ლხინი რად გამიზიარე   
გულმან გაყრისა სიძნელე კვლა უფრო დამიტია რე   
397 
ასმათ ლხინსა მიქადებდა  ჩავარეთ შიგან ბაღი  
მითხრა   ეგრე წასლვისათვის ნუ გაჩნია გულსა დაღი  
სიმძიმილთა ერდო დაჰხაშ  სიხარულის კარი აღი  
სირცხვილი აქვს საუბრისა  მერმე თავსა ჰკრძალავს ლაღი   
398 
მე ვუთხარ   დაო  შენგან ვეჭვ ამა გულისა წამალსა  
ზენაარ  სულთა ნუ გამყრი  ამბვითა შრეტდი ამ ალსა  
ჩემ თანა წიგნსა ნუ გასწყვედ შენ ზედას ზედა მავალსა  
თუ რას სცნობ ჩემთვის  არა ვეჭვ მე შენგან  არ  დანამალსა   
399 
შევჯე  წამოვე  მდიოდა ნაკადი ცრემლთა მილისა  
საწოლს შემოვე  ხელ ქმნილსა ღონე არ მქონდა ძილისა  
ბროლი და ლალი შევიქმენ მე ულურჯესი ლილისა  
ღამე მერჩია  მეწადა არ გათენება დილისა  
  
  
წიგნი ხატაელთა მეფისა ტარიელის წინაშე მიწერილი პასუხად 
 
400 
ხატაეთს მყოფნი მოვიდეს   მათგან მოსლვისა დრონია    
სიტყვანი შემოეთვალნეს ლაღნი და უკადრონია  
 არცა თუ ჩვენ ვართ ჯაბანნი  არც ციხე უმაგრონია  
ვინ არის თქვენი ხელმწიფე  ჩვენ ზედა რა პატრონია   
401 
მოეწერა   რამაზ მეფე წიგნსა გიწერ ტარიერსა  
გამიკვირდა  რა ეწერა წიგნსა შენგან მონაწერსა  
რაგვარა თუ მანდა გეხმე  ვინ ვჰპატრონობ ბევრსა ერსა  
ამის მეტსა ნუმცა ვნახავ კვლაღა წიგნსა შენ მიერსა   
402 
ვუბრძანე წვევა ლაშქართა  გავგზავნე მარზაპანია  
იგი ვარსკვლავთა ურიცხვი მოკრბეს ინდოთა სპანია  
შორით და ახლოთ ყველაი მართ ჩემკე მონასხრპანია  
ერთობ ლაშქრითა აივსო მინდორი  კლდე  კაპანია  
403 
ფიცხლა მოვიდეს  არ ექმნა მათ შინა ხან დაზმულობა  
აღლუმი ვნახე  მეკეთა ლაშქართა მოკაზმულობა  
სიჩაუქე და სიკეთე  კეკლუცად დარაზმულობა  
ტაიჭთა მათთა სიმალე  აბჯართა ხვარაზმულობა  
404 
ავმართე დროშა მეფისა  ალმითა წითელ შავითა  
დილასა ვბრძანე გამართვა ლაშქრითა უთვალავითა  
თავსა ვსტიროდი  ვიტყოდი ბედითა მეტად ავითა  
 მზე თუ არ ვნახო  არ ვიცი  ვიარო ვითა და ვითა   
405 
შინა მოვე  დაღრეჯილსა გულსა სევდა მიიეფდა  
თვალთათ  ვითა საგუბარი  ცხელი ცრემლი გარდმომჩქეფდა  
 ბედი ჩემი უბედური    ვთქვი  თუ    ჯერთცა ვერ გამეფდა  
ხელმან ვარდი რად იხელთა  რათგან ასრე ვერ მოჰკრეფდა   
 
ტარიელისა და ნესტანის პირის პირ შეყრა 
 
406 
მონა შემოდგა  მივეცი საქმესა გაკვირვებულსა  
ასმათის წიგნი მომართვა მე მეტად შეჭირვებულსა  
ეწერა   გიხმობს შენი მზე შენ  მისთვის მოსურვებულსა  
მოდი  სჯობს მანდა ტირილსა  საქმესა ბედით ვებულსა   
407 
ვითა მმართებდა  ეგზომი რამცა ვით გავიხარეო  
შეღამდა  წავე  ბაღისა მე კარი შევიარეო  
სად ასმათ პირველ მენახა  მუნვე ჩნდა მდგომიარეო  
სიცილით მითხრა   წამოვლე  მოგელის ლომსა მთვარეო   
408 
შემავლო სახლი  ნაგები კეკლუცად ბანის ბანითა  
გამოჩნდა მთვარე ნათლითა გარე შუქ მონავანითა  
ფარდაგსა შიგან მჯდომარე შესამოსლითა მწვანითა  
საკრძალავი და ღარიბი  უცხო პირით და ტანითა  
409 
შევე  წავდეგ ნოხთა პირსა  მე დამიწყო ცეცხლმან შრეტად  
გულსა ბნელი განმინათლა  ზედა ლხინი ადგა სვეტად  
მას ბალიში შემოეგდო  მზისა შუქსა სჯობდა მეტად  
ჩემგან პირსა იფარვიდა  აიხედნის წამსა ჭვრეტად  
410 
უბრძანა  თუ    მოახსენე  ასმათ  დაჯდეს  ამირბარსა   
მან ბალიში დამართებით დადვა მას მზედ საქებარსა  
დავჯე  მივეც გულსა ლხინი  საწუთროსა დამგმობარსა  
მიკვირს  სულნი რადღა მიდგან  ვიტყვი მისგან ნაუბარსა  
411 
მიბრძანა   ძოღან გეწყინა გაშვება უუბარისა  
მზემან გაყრითა დაგაჭნე  ვითა ყვავილი ბარისა  
დაგსჯიდა დენა ცრემლისა  ნარგისთათ ნაგუბარისა  
მაგრა ხამს ჩემგან სირცხვილი და რიდი ამირბარისა  
412 
თუცა ჰმართებს დედაკაცსა მამაცისა დიდი კრძალვა  
მაგრა მეტი უარეა არა თქმა და ჭირთა მალვა  
მე თუ ზე პირ მიცინია  ქვე ქვე მითქვამს იდუმალ ვა  
ძოღან ქალი გამოვგზავნე  ვქმენ მართლისა შემოთვალვა  
413 
ერთმანერთისა  მას აქათ  რაცა ორთავე ვიცითა  
აწცა მიცოდი საშენოდ მითვე პირითა მტკიცითა  
ამას შესჯერდი დიდითა ზენარითა და ფიცითა  
გეცრუო  ღმერთმან მიწა მქმნას  ნუმცა ცხრითავე ვზი ცითა  
414 
წა  შეები ხატაელთა  ილაშქრე და ინაპირე  
ღმერთმან ქმნას და გაგემარჯვოს  მორჭმულიმცა ჩემ კერძ ირე  
მაგრა რა ვქმნა  კვლაცა ნახვა მომხვდებოდეს შენი ვირე  
გული მომეც გაუყრელად  ჩემი შენთვის დაიჭირე   
415 
მოვახსენე   არ მეწყალვის თავი შენთვის დასაწველად  
მაგრა რათგან დამარჩინე  არ გამოსჩნდი ჩემად მკლველად  
შენ სინათლედ თვალთა ჩემთა მიჩნდე მზეებრ სანახველად  
აწ შევება ხატაელთა  მუნ გამოვჩნდე ლომი ქველად  
416 
აწ რასაცა მე მაღირსებ  ხორციელი არვინ ღირს ა  
მოწყალება იჩქითია  ღმრთისა ამად არა მკვირსა  
შენთა შუქთა შემომადგამ  გულსა ბნელსა ზედა ჭვირსა  
შენი ვიყო  სადამდისცა დამიყოფდეს მიწა პირსა   
417 
ზედა წიგნსა საფიცარსა შევჰფიცე და შემომფიცა  
მისგან ჩემი სიყვარული ამით უფრო დაამტკიცა  
 უშენოსა მოწონება ვისიცაო გულსა მიცა  
ღმერთი მომკლავს  ამას იქით თავსა ვეტყვი  ამას ვსწვრთი ცა   
418 
დავყავ ხანი მას წინაშე  სიტყვანიცა ტკბილნი ვთქვენით  
ვჭამეთ ამო ხილი რამე  ერთმანერთსა ვეუბენით  
მერმე ავდეგ წამოსავლად ტირილით და ცრემლთა დენით  
მისთა შუქთა შვენებანი ნათლად მადგეს გულსა ფენით  
419 
მეძნელებოდა სიშორე მისი  ბროლ ბადახშ მინისა  
მე გამიახლდა სოფელი  მქონდა სიმრავლე ლხინისა  
ჩემად ჩნდა იგი სინათლე ეთერით მზედ ნაჩინისა  
აწ მიკვირს  მისი გამყრელი გული მიც კლდისა ტინისა   
 
ტარიელისაგან ხატაეთს წასლვა და დიდი ომი 
 
420 
დილასა შევჯე  ვუბრძანე   ჰკარით ბუკსა და ნობასა   
სრულთა სპათასა ვერ გითხრობ არ შესხდომისა მზობასა  
ლომმან მივჰმართე ხატაეთს  ვერვინ მიზრახავს ხრდლობასა  
უგზოსა ვლიდეს ლაშქარნი  არ გაივლიდეს გზობასა  
421 
დავაგდე ზღვარი ინდოთა  მევლო პაშტაი ხანია  
რამაზის კაცი მემთხვია  ხატაეთს ზედა ხანია  
მან მითსრა მოციქულობა გულისა მოსაფხანია  
 ჩვენთა მგელთაცა დასჭამენ თქვენნი  ინდოთა  თხანია   
422 
მე შემომძღვნეს რამაზისგან ძღვნად საჭურჭლე საშინელი  
მითხრეს    გკადრებს   ნუ ამოგვწყვედ  არის შენგან არ საქმნელი  
ზენაარი გამოგვიღე  მით გვაბია ყელსა წნელი  
მოურბევლად მოგახსენნეთ თავნი  შვილნი  საქონელი  
423 
რაცა შეგცოდეთ  შეგვინდევ  თვით ჩვენვე შეგვინანია  
თუ ღმრთულებრ შეგვიწყალებდეთ  აქა ნუ მოვლენ სპანია  
ქვეყანა ჩვენი არ აწყდეს  რიხხვით არ დაგვტყდენ ცანია  
შენ მოგცეთ ციხე ქალაქი  მოგყვნენ ცოტანი ყმანია   
424 
გვერდსა დავისხენ ვაზირნი  ვიუბნეთ  გავიზრახენით  
მითხრეს  თუ   ხარო ყმაწვილი  ბრძენნი მით გკადრებთ  გლახ  ენით  
არიან ერთობ მუხთალნი   ჩვენ ერთხელ კვლაცა ვნახენით    
არამცა მოგკლეს ღალატად  არამცა ვივაგლახენით   
425 
ჩვენ ამას ვარჩევთ  წახვიდე კარგითა მართ მამაცითა  
ლაშქარნი ახლოს გეკიდნენ  სცნობდენ ამბავსა კაცითა  
გულ მართლად იყვნენ  მიენდე  აფიცე ღმრთითა და ცითა  
არ დაგმორჩილდენ  შეჰრისხდი რისხვითა კვლა და კვლაცითა   
426 
მეკეთა ესე თათბირი  ვაზირთა ნავაზირები  
შევსთვალე   რამაზ მეფეო  ვცან შენი დანაპირები  
სიკვდილსა გიჯობს სიცოცხლე  დაგვიდგამს ვერ ქვიტკირები  
ლაშქართა დავჰყრი  ცოტათა წამოვალ  შენ კერძ ვირები   
427 
მათ ლაშქართაგან სამასნი კარგნი მოყმენი  ქველანი  
თანა წამომყვეს  წა ცა ვე  დავყარენ სპანი ყველანი  
დავჰვედრე   სადა მე მევლოს  ვლენით იგივე ველანი  
ახლოს მომდევდით  მიშველეთ  გიხმობ  თუ მინდეს შველანი   
428 
სამ დღე ვიარე  მემთხვია სხვა კაცი მისვე ხანისა  
კვლა ეძღვნა უცხო მრავალი შესამოსელი ტანისა  
ებრძანა   მწადსო სიახლე შენ ლაღისა და ჯანისა  
რა შეგეყარო  მაშინ სცნა შენ ძღვნობა ამისთანისა   
429 
კვლაცა ეთქვა   მართალია ეზომ ჩემი მონახსენი  
მე თვით წინა მოგეგებვი  მესწრაფების ნახვა შენი   
მოვახსენე   დია  ღმერთო  ბრძანება ვქმენ მეცა თქვენი  
ტკბილად ვნახოთ ერთმანერთი  ვიყვნეთ ვითა მამა ძენი   
430 
მუნით წასრული ჩამოვხე ტევრისა რასმე კიდესა  
კვლა მოციქულნი მოვიდეს  სალამად არ დამრიდესა  
წინა ტურფათა ტაიჭთა ძღვნად ჩემთვის მოზიდვიდესა  
 შენსა ნახვასა მეფენი    თქვეს    მართლად ინატრიდესა   
431 
მითხრეს   მეფე მოგახსენებს  მეცა შენ კერძ ვიარები  
სახლით ჩემით წამოსრული ხვალე ადრე შეგეყრები   
მოციქულნი დავაყენენ  ხარგა დავდგი  არ მაზრები  
მეტად ამოდ ვუალერსე  ერთგან დაწვეს ვით მაყრები  
432 
კარგი საქმე კაცსა ზედა აზომ თურე არ წახდების  
ერთი კაცი უკმო რე სწყდა  მოდგა  მალვით მეუბნების  
 დიდი მაცო თქვენი ვალი  ჩემგან ძნელად გარდიხდების  
გაწირვა და დავიწყება ჩემგან შენი არ იქმნების  
433 
მე მამისა თქვენისაგან ვარ ცოტაი განაზარდი  
თქვენი მესმა საღალატო  საცნობელად გამოვვარდი  
მკვდარი მიმძიმ სანახავად ტანი მჭევრი  პირი ვარდი  
ყველასავე მოგახსენებ  გამიგონე  დამიწყნარდი  
434 
რომე ცუდად არ მოჰღორდე  ისი კაცნი გღალატობენ  
ერთგან შენთვის დამალულნი სპანი ასჯერ ათასობენ  
კვლა სხვაგან გითქს სამი ბევრი  ასრე ფიცხლად მით გიხმობენ  
აწვე თავსა არ ეწევი  ფათერაკსა შეგასწრობენ  
435 
მეფე ცოტათ მოგეგებვის  ვის მჭვრეტნი ვერ გელევიან  
მალვით ჩაიცმენ აბჯარსა  მიენდო  მით გეთნევიან  
კვამლსა შეიქმენ  ლაშქარნი ყოველგნით მოგეხვევიან  
და რა ერთსა გცემდენ ათასნი  ეგრეცა მოგერევიან   
436 
მას კაცსა ამოდ ვეუბენ და მადლსა გარდვიხდიდია  
 რომე არ მოვკვდე  შემოგზღო  შენ ამას ინატრიდია  
აწ ამხანაგთა არ გიგრძნან  წადი  მათ თანა ვლიდია  
თუ დაგივიწყო  უთუოდ მემცა ვარ განაკიდია   
437 
არვის გავანდევ სულ დგმულსა  დავმალე ვითა ჭორია  
რაცა იქმნების  იქმნების  ყოვლი თათბირი სწორია  
მაგრა სპათაკენ გავგზავნე კაცი  გზა თუცა შორია  
შევსთვალე   ფიცხლად წამოდით  მოგრაგნეთ მთა და გორია   
438 
მე დილასა მოციქულთა სიტყვა ტკბილი შევუთვალე  
 რამაზს ჰკადრეთ  მოგეგებვი  მოდი  მოვალ მეცა მალე   
ნახევარ დღე სხვა ვიარე  ჭირსა თავი არ ვაკრძალე  
განგებაა  დღესცა მომკლავს  ქვემცა სადა დავიმალე   
439 
ქედსა რასმე გარდავადეგ  მინდორს მტვერი დავინახე  
ვთქვი  თუ   მოვა რამაზ მეფე  ჩემთვის უდგამს თუცა მახე  
ჩემი გაჰკვეთს ხორცსა მათსა ხრმალი ბასრი  შუბი ვახე   
მაშინ ვუთხარ სპათა ჩემთა  სახე დიდი დავუსახე  
440 
ვთქვი  თუ   ძმანო  ისი კაცნი ჩვენ ღალატსა გვიდგებიან  
მკლავთა თქვენთა სიმაგრენი ამისთვისმცა რად დალბიან  
ვინცა მოკვდეს მეფეთათვის  სულნი მათნი ზეცას რბიან  
აწ შევებნეთ ხატაელთა  ხრმალნი ცუდად რას გვაბიან   
441 
ვუბრძანე ჩაცმა აბჯრისა ლაღმან სიტყვითა ხაფითა  
დავეკაზმენით საომრად ჯაჭვ ჯავშანითა  ქაფითა  
რაზმი დავაწყევ  მივჰმართე  წავე დიდითა სწრაფითა  
მას დღესა ჩემი მებრძოლი ჩემმანვე ხრმალმან დაფითა  
442 
მივეახლენით  შეგვატყვეს მათ ტანსა აბჯარ ცმულობა  
კაცი მოვიდა  მომართვა მეფისა მოციქულობა  
ეთქვა  თუ   ჟამად გვაჩნია ჩვენ თქვენი არ ორგულობა  
აბჯრითა გხედავთ  შეგვქმნია აწ ამად გულ ნაკლულობა   
443 
შევსთვალე  თუ   მეცა ვიცი  რაცა ჩემთვის გაგიგია  
თქვენ რასაცა სთათბირობდით  არ იქმნების  არ  იგია  
ბრძანეთ  მოდით  შემებენით  ვითა წესი და რიგია  
მეცა თქვენად დასახოცლად ხელი ხრმალსა დამიგია   
444 
რა მივიდა მოციქული  კვლამცა რადღა გამოგზავნეს  
კვამლი შექმნეს ლაშქართათვის  დამალული გაამჟღავნეს  
სამალავით გამოვიდეს  თავნი ორგნით აქარავნეს  
შექმნეს რაზმი მრავალკეცი  თუცა  ღმერთო  ვერა მავნეს  
445 
შუბი ვსთხოვე  ხელი ჩავყავ მუზარადის დასარქმელად  
საომარად ატეხილი ვიყავ მათად გამტეხელად  
ერთსა წავსწყდი უტევანსა  წავგრძელდი და წავე გრძელად  
მათ ურიცხვი რაზმი ეწყო  წყნარად დგეს და აუშლელად  
446 
ახლოს მივე  შემომხედნეს   შმაგიაო   ესე თქვესა  
მუნ მივჰმართე მკლავ მაგარმან  სად უფროსი ჯარი დგესა  
კაცს შუბი ვჰკარ  ცხენი დავეც  მართ ორნივე მიჰხდეს მზესა  
შუბი გატყდა  ხელი ჩავყავ  ვაქებ  ხრმალო  ვინცა გლესა  
447 
შიგან ასრე გავერივე  გნოლის ჯოგსა ვითა ქორი  
კაცი კაცსა შემოვსტყორცე  ცხენ კაცისა დავდგი გორი  
კაცი  ჩემგან განატყორცი  ბრუნავს ვითა ტანაჯორი  
ერთობ სრულად ამოვწყვიდე წინა კერძი რაზმი ორი  
 
448 
ერთობილნი მომეხვივნეს  მგრგვლივ შეიქმნა ომი დიდი  
ვჰკრი რასაცა  ვერ დამიდგნის  სისხლსა მჩქეფრსა აღმოვჰღვრიდი  
ცხენსა კაცი გაკვეთილი მანდიკურად გარდავჰკიდი  
სითცა ვიყვი  გამექციან  მათ შექმნიან ჩემი რიდი  
449 
საღამო ჟამ დაიზახნა ქედით მათმან დარაჯამან  
 ნუღარა სდგათ  წაედითო  კვლა მოგვხედნა რისხვით ცამან  
მოვა მტვერი საშინელი  შეგვაშინა ამად ამან  
ნუთუ სრულად ამოგვწყვიდნეს უთვალავმან  ბევრმან სპამან   
450 
ჩემნი ლაშქარნი  რომელნი წამომეტანნეს მე არა  
რა ეცნა  წამოსრულიყვნეს  ღამე წამორთვით ეარა  
ვერ დაიტევდა მინდორი და არე მთათა ეარა  
გამოჩნდეს  სცემდეს ტაბლაკსა  ბუკმან ხმა გააზეარა  
451 
იგი ნახეს  გასაქცევლად გაემართნეს  შევჰკივლენით  
ველნი  ჩვენგან ნაომარნი  ომითავე გარდავვლენით  
რამაზ მეფე ჩამოვაგდე  ერთმანერთსა გავეხრმლენით  
მისნი სპანი ყველაკანი დავიპყრენით  არ მოვკლენით  
452 
უკანანიცა ლაშქარნი მოესწრნეს მათ გაქცეულთა  
დაუწყეს პყრობა  ჩამოყრა შეშინებულთა  ძლეულთა  
ძილისა მიჰხვდა ნაცვალი ძილ მკრთალთა  ღამე თეულთა  
ტყვეთა მრთელთაცა არ აკლდა კვნესა  მართ ვითა სნეულთა  
453 
მას ადგილსა ნაომარსა გარდავხედით მოსვენებად  
ხელსა ხრმლითა დავეკოდე  წყლულად მაჩნდა  არ ნაღებად  
ჩემნი სპანი მოვიდიან საჭვრეტლად და ჩემად ქებად  
ვერ იტყვიან ვერ მიმხვდარნი ქებასაცა მოხსენებად  
454 
ერთსა კაცსა ეყოფოდეს  დიდებანი რომე მჭირდეს  
ზოგთა შორით დამლოციან  ზოგნი კოცნად გამიპირდეს  
რომელთაცა გავეზარდე  დიდებულნი ამიტირდეს  
ჩემგან ხრმლითა განაკვეთი ნახეს  მეტად გაუკვირდეს  
455 
გავგზავნენ ყოვლგან ლაშქარნი  ალაფი ავაღებინე  
ერთობ სავსენი მოვიდეს  თავიცა ვალაღებინე  
სისხლთა მებრძოლთა ჩემთასა მინდორი შევაღებინე  
არ ვჰბრძოლე  კარი ქალაქთა უომრად გავაღებინე  
456 
რამაზს ვარქვი   შემიგნია საქმე შენი სამუხთალე  
აწ ეგრეცა შეპყრობილმან თავი გამოიმართალე  
სიმაგრეთა ნუ ამაგრებ  ყველა ხელთა მომათვალე  
თვარა შენი შეცოდება მემცა ზედა რად წავსთვალე   
457 
რამაზ მითხრა   აღარაა ამის მეტი ჩემი ღონე  
ერთი ჩემი დიდებული მომეც  ზედა მაპატრონე  
ციხოვანთა გავუგზავნო  საუბარი გამიგონე  
ხელთა მოგცემ ყველაკასა  განაღამცა შენ გაქონე   
458 
მივეც ერთი დიდებული  თანა სპანი წავატანენ  
ციხოვანნი ერთობილნი ჩემს წინაშე მოვიყვანენ  
ხელთა მომცეს სიმაგრენი  ომნი ასრე შევანანენ  
საჭურჭლენი სიმრავლითა რასმცა ვითა დავაგვანენ  
459 
მაშინღა შევე ხატაეთს მოვლად და მოსათვალავად  
კლიტენი საჭურჭლეთანი მომართვნეს დაუმალავად  
ქვეყანა ჩავსხი  ვუბრძანე   იყვენით თქვენ უკრძალავად  
მზემან არ დაგწვენ  იცოდით  დაგყარენ გაუგვალავად   
460 
საჭურჭლენი გარდავნახენ თავის თავის  კიდის კიდე  
უცხო ფერთა საჭურჭლეთა  დავშვრები  თუ მოვსთვალვიდე  
ერთგან ვნახე საკვირველი ყაბაჩა და ერთი რიდე  
თუ მცა ჰნახე  სახელისა ცოდნასაცა ინატრიდე  
461 
ვერა შევიგენ  რა იყო  ანუ ნაქმარი რაულად  
ვისცა ვუჩვენი  უკვირდის  ღმრთისაგან თქვის სასწაულად  
არცა ლარულად ჰგდებოდა მას ქსელი  არც ორხაულად  
სიმტკიცე ჰგვანდა ნაჭედსა  ვთქვი ცეცხლთა შენართაულად  
462 
იგი საძღვნოდ მისად დავსხენ  ვისი შუქი მანათობდა  
მეფისათვის დავარჩიე  საარმაღნოდ რაცა სჯობდა  
ჯორ აქლემი ათჯერ ასი  ყველაკაი წვივ მაგრობდა    
ატვირთული გავუგზავნე  ამებავსაცა კარგსა სცნობდა  
 
წიგნი ტარიელისა ინდოთ მეფის წინაშე და გამარჯვებით შემოქცევა 
 
463 
წიგნი დავწერე   მეფეო  სვემცაა თქვენი სვიანად  
მე ხატაელთა მიმუხთლეს    თუცა მათ ეცა ზიანად    
ჩემი ამბავი დასტური ამად გაცნობე გვიანად  
მეფე შევიპყარ  მოგივალ მე ალაფიან ტყვიანად   
464 
რა ყველაი დავიურვე  ხატაეთით გავემგზავრე  
წამოვიხვენ საჭურჭლენი  სახელმწიფო დავიავრე  
ვერ მოვეყავ აქლემითა  აზავრები ვააზავრე  
მოვირჭვენ და მოვივლინე  რაცა მწადდა  აგრე ვყავ რე  
465 
ხატაეთისა ხელმწიფე მომყვანდა შეპყრობილია  
ინდოეთს მივე  მეგება ჩემი გამზრდელი ტკბილია  
რა ქება მითხრა  არ ითქმის  ჩემგან სათქმელად წბილია  
ხელი გამიხსნა  შემომკრა მან სახვეველი ლბილია  
466 
ედგნეს ტურფანი კარავნი მოედანს ჩამოდგომილსა  
საუბრისა და ჭვრეტისა ჩემისა მას მონდომილსა  
მას დღესა ედვა ნადიმი მას შიგან გარდახდომილსა  
მიალერსებდა  მაჭმევდა წინაშე ახლოს ჯდომილსა  
467 
მას ღამით ვსხედით ნადიმად  მუნ ამოდ გავიხარენით  
დილასა ქალაქს შევედით  მოედნით ავიყარენით  
მეფემან ბრძანა   ლაშქარნი უხმენით  შემომყარენით  
დღეს ხატაელი მიჩვენეთ  ტყვენიცა შემომგვარენით   
468 
რამაზ მეფე მას წინაშე შეპყრობილი მოვიყვანე  
ტკბილად ნახა ხელმწიფემან  ვითა შვილი სააკვანე  
ორგული და მოღალატე ნამსახურსა დავაგვანე  
ესე არის მამაცისა მეტის მეტი სიგულვანე  
469 
მას მეფესა ხატაელსა უმასპინძლა  უალერსა  
ჟამიერად უბრძანებდის საუბარსა მათსა ფერსა  
ცისკრად მიხმეს  მიბრძანებდეს მე სიტყვასა ლმობიერსა  
 შეუნდობო ხატაელსა  მას აქამდის შენამტერსა   
470 
მე ვჰკადრე   ღმერთი ვინათგან შეუნდობს შეცოდებულსა  
უყავით თქვენცა წყალობა მას ღონე გაცუდებულსა   
რამაზს უბრძანებს   იცოდი  გაგგზავნით შეწყალებულსა  
მაგრა ნუ გნახავთ კვლამცაღა ჩვენს წინა გაწბილებულსა   
471 
ხარაჯა დასდვეს  შეჰკვეთეს დრაჰკანი ასჯერ ასია  
კვლა ხატაური მრავალი  სხვა სტავრა  სხვა ატლასია  
მერმე ყველაი დამოსა  იგი და მისი ხასია  
შეწყალებული გაგზავნა  უყო რისხვისა ფასია  
472 
ხატაელმან დაუმადლა  დადრკა  მდაბლად ეთაყვანა  
მოახსენა   ორგულობა თქვენი ღმერთმან შემანანა  
თუღა ოდეს შე ღა გცოდო  მაშინ მომკალ მემცა განა   
წავიდა და ყველაკაი მისი თანა წაიტანა  
473 
მოვიდა კაცი მეფისა  ცისკრობს  არ დანაღამია  
ებრძანა   რა შენ გაგყრივარ  მას აქათ თვეო სამია  
მინდორს მოკლული ისრითა ნადირი არ მიჭამია  
არ დამაშვრალ ხარ  წავიდეთ  თუცა დაშვრომის ჟამია   
474 
შევეკაზმე  დარბაზს მივე  დამხვდა ჯარი ავაზისა  
შავარდნითა სავსე იყო სრულად არე დარბაზისა  
მეფე ქვე ჯდა შეკაზმული  შვენებითა მსგავსი მზისა  
გაეხარნეს მისლვა ჩემი  ტურფისა და ლამაზისა  
475 
იდუმალ ცოლსა ეუბნა  მართ ჩემგან უცოდნელია  
 ომით მოსრული ტარიელ საჭვრეტლად სასურველია  
მან გაანათლოს მჭვრეტელთა გული  რაზომცა ბნელია  
რაცა დაგვედრო საქმნელად  ქმენ  არა საზოზნელია  
476 
აწ მითქვამს საქმე უშენოდ  შენცა ცან ესე მცნებული  
რათგან ქალია სამეფოდ ჩვენგანვე სახელ დებული  
ვინცაღა ნახავს  აწ ნახოს  აჰა დღე  ედემს ხლებული  
გვერდსა დაისვი  ორნივე სრას დამხვდით  მოვალ შვებული   
477 
მოვინადირეთ მინდორი  ძირი მთისა და გორისა  
იყო სიმრავლე ძაღლისა  შავარდნისა და ქორისა  
ადრე დავბრუნდით  ვიარეთ არ ეჯი გზისა შორისა  
აღარ იბურთეს  დაშლა ქმნეს თამაშობისა ორისა  
478 
ჩემთა მჭვრეტელთა მოეცვა ქალაქი  შუკა და ბანი  
ომ გარდახდილსა მშვენოდეს მაენიანნი კაბანი  
ფერმიხდილ გვარი ვშვენოდი ვარდი  ცრემლითა ნაბანი  
ვინცა მიჭვრეტდის  ბნდებოდის    მართლად არს  არ კატაბანი  
479 
რიდენი რომე მეშოვნეს ქალაქსა ხატაელთასა  
იგი მეხვივნეს  მშვენოდეს  ვახელებ გულსა ხელთასა  
მეფე გარდახდა  დარბაზსა შევედით ჩემთა მზრდელთასა  
შევხედენ  დავჰკრთი ელვასა ღაწვთა მზეებრ ნათელთასა  
480 
მას მზესა ტანსა ემოსნეს ნარინჯის ფერნი ჯუბანი  
ზურგით უთქს ჯარი ხადუმთა  დას დასად  უბან უბანი  
სრულად ნათლითა აევსო სახლი  შუკა და უბანი  
მუნ ვარდსა შუა შვენოდეს ძოწ მარგალიტნი ტყუბანი  
481 
ნაომარსა  დაკოდილსა ხელი ყელსა ჩამომება  
დედოფალი საჯდომთაგან ადგა  წინა მომეგება  
ვითა შვილი გარდამკოცნა  ღაწვი ვარდი დამილება  
მითხრა   ნუ ეჭვ ამას იქით  თუღა მტერი შე ღა გება   
482 
ახლოს დამისვეს ადგილსა  მუნ  სადა მეამებოდა  
პირის პირ მიჯდა იგი მზე  გული ვისთვისცა კვდებოდა  
მალვით ვუჭვრეტდი  მიჭვრეტდის  სხვად არად მეუბნებოდა  
თვალნი მოვსწყვიდნი  სიცოცხლე ამითა მეარმებოდა  
483 
შეიქმნა სმა და პურობა  მსგავსი მათისა ძალისა  
სხვა გახარება ასეთი არს უნახავი თვალისა  
ჯამი და ჭიქა   ყველაი ფეროზისა და ლალისა  
არვისი ბრძანა მეფემან არცა გაშვება მთრვალისა  
484 
მე მუნა მყოფი მივეცი შვებასა მეტის მეტასა  
რა შემომხედნის  შევხედნი  ცეცხლმან დამიწყის შრეტასა  
კაცთა კრძალვასა ვაწვევდი გულსა შმაგსა და რეტასა  
რა უამეა პირის პირ საყვარელისა ჭვრეტასა  
485 
დააგდეს მღერა მუტრიბთა   სულეთო    თავი ხარიან  
მიბრძანეს   შვილო ტარიელ  ვით გითხრათ  ვით გვიხარიან   
ნეტარძი გვაქვსო  მებრძოლნი მით ჩვენნი ვაგლახ არიან  
მართალან შენნი მჭვრეტელნი  არ ცუდად იმკვეხარიან  
486 
აწ თუცა გვმართებს შემოსა  ვის მორჭმით მოგივლენიან  
არ შეგმოსთ  მაგა კაბათა არ აგხდით  ტურფად გშვენიან  
აწ გქონდეს ასი საჭურჭლე  ვის შუქნი მოგიფენიან  
თვით შეიკერე  რაცა გწადს  ჩვენგან ნუღარა გრცხვენიან   
487 
მომართვნეს ასნი კლიტენი ასთავე საჭურჭლეთანი  
თაყვანის ვეც და დავლოცენ დავლანი მათთა სვეთანი  
მაკოცეს  ადგეს ორნივე  თვით იგი მზენი მზეთანი  
რა გასცეს  ზომნი ვით გითხრნე ლაშქართა სისავსეთანი  
488 
კვლაცა დაჯდა მხიარული  მოიმატა სმა და მღერა  
კვლა გაგრძელდა ნადიმობა  ბარბითი და ჩანგთა ჟღერა  
დედოფალი წამოვიდა  შეეყარა მწუხრსა დღე რა  
ძილ პირამდის სიხარულსა სიხარული ჰგვანდა ვერა  
489 
ავიყარენით  მიგვჭირდა სმა დოსტაქნისა მეტისა  
საწოლს შემოვე  შემექმნა ცნობა მართ ვითა რეტისა  
ძალი არ მქონდა ტყვე ქმნილსა მე ამა ცეცხლთა შრეტისა  
მეგონებოდის  მალხენდის გონება მისგან ჭვრეტისა   
 
წიგნი ნესტან დარეჯანისა საყვარელსა თანა 
 
490 
მონა მოვიდა  მიამბო ამბავი მან მართალია  
 თქვენსა ამბავსა იკითხავს აჯიღოსანი ქალია   
მაშინვე ვიცან  ავიჭერ  ჩქარ ჩქარად გულ გამკრთალია  
მოვიდა  ვნახე ასმათი ჩემ თანა მომავალია  
491 
მე ვისთვის ვკვდები  მეამა ასმათის ნახვა მე მისად  
აღარ მივუშვი  ვაკოცე  ქმნადღა თაყვანის ცემისად  
ხელი მოვჰკიდე  დავისვი ახლოს ტახტისა ჩემისად  
ვჰკითხე  თუ   ნეტარ  მისრულა მორჩი ალვისა ხე მისად  
492 
მიამბე მისი ამბავი  სხვად ნურას მეუბნებია   
მითხრა  თუ    გკადრებ მართალსა  აწ ჩემგან არ სათნებია  
დღეს ერთმანერთი გინახავს და ტურფად მოგწონებია  
აწ კვლაცა ცნობა ამბვისა მას ჩემგან უბრძანებია   
493 
წიგნი მომართვა  ჩავხედენ  პირისა თემთა მთენისა  
ეწერა   ვნახე სიტურფე წყალ ჯავარისა შენისა  
ომ გარდახდილი ჰშვენოდი  შენატევები ცხენისა  
არ ავი მიმიჩს მიზეზი ჩემისა ცრემლთა დენისა  
494 
ღმერთმან თუ მცა ენა ჩემი ქებად შენდა უშენოსა  
შენთვის მკვდარი აღარ ვიტყვი  მაშა მომკლავ უშენოსა  
მზემან ლომსა ვარდ გიშერი ბაღჩას ბაღად უშენოსა  
შენმან მზემან  თავი ჩემი არვის ჰმართებს უშენოსა  
495 
თუცა მიგდის ღვარი ცრემლთა  მაგრა ცუდად არ იდენო  
ამას იქით ნუღარ იდენ  ჭირსა თავი არიდენო  
შენნი მჭვრეტნი ჩემთა მჭვრეტთა აგინებენ  არ იდენო  
რომე წეღან მოგეხვივნეს  იგი ჩემთვის არიდენო  
496 
იგი მე მომცენ რიდენი  რომელნი წეღან გშვენოდეს  
რა მნახო  შენცა გეამოს  შენეულითა მშვენოდეს  
ესე სამკლავე შეიბი  თუ ჩემი გა ღა გვლენოდეს  
ერთი ასეთი ცოცხალსა სხვა ღამე არ გაგთენოდეს   
 
ტარიელის ტირილი და დაბნედა 
 
497 
აქა მხეც ქმნილი ტარიელ ტირს  ჭირი ეათასების  
თქვა   მე მაქვს სამხრე  რომელი კვლა წინას მკლავსა მას ების   
იგი შეიხსნა  მოიღო  თვალვით არ დაიფასების  
პირსა დაიდვა  და ცა ბნდა  ქვე მკვდართა დაედასების  
498 
ასრე წვა  რომე არ ჰგვანდა მკვდარი სამარის კარისა  
ორგნით ჩანს ლები მჯიღისა  მართ გულსა გარდნაკარისა  
ასმათს სდის ღვარი სისხლისა  ღაწვთაგან ნახოკარისა  
კვლა წყალსა ასხამს  უშველის  ხმა ისმის მუნ წკანწკარისა  
499 
ავთანდილცა სულთქვნა მწარედ  დაბნედილსა შემოსჭვრიტნა  
ასმათ ვანი გაამრავლნა  ცრემლმან მისმან ქვანი ხვრიტნა  
მერმე სულად მოაქცია  ცეცხლნი წყლითა დაუშრიტნა  
თქვა   ცოცხალ ვარ  საწუთრომან აწცა ჩემნი სისხლნი ხვრიტნა   
500 
ზე წამოჯდა ფერ მიხდილი  აყოლებდა თვალთა რეტად  
ვარდი სრულად შექმნილიყო ზაფრანად და ვითა სპეტად  
დიდხან მათად არა სცალდა საუბრად და არცა ჭვრეტად  
დდარჩომა და არ სიკვდილი მას უმძიმდა მეტის მეტად  
501 
ავთანდილს უთხრა   ისმენდი  ცნობა მიც თუცა ხელისა  
გითხრა ამბავი ჩემი და ჩემისა დამმარხველისა  
ლხინად მიჩს შეყრა მოყვრისა მის  შენგან შეუყრელისა  
მე მიკვირს ჩემი სიცოცხლე  ასრე დარჩომა მრთელისა  
502 
ასმათის ნახვა მეამა  ჩემგან დად საესავისა  
წიგნი რა ვნახე  მომართვა ესე საბამი მკლავისა  
მკლავსა შევიბი მაშინვე  მოვიხსენ რიდე თავისა  
იგი უცხო და ღარიბი  მტკიცისა რასმე შავისა    
 
წიგნი ტარიელისა საყვარელსა თანა პასუხად 
 
503 
მივუწერე   მზეო  შუქი შენი  შენგან მონაფენი  
გულსა მეცა  გამიცუდდეს სიჩაუქე სიალფენი  
ხელმან შენნი გავიცადენ სინატიფე სიტურფენი  
სულთა ნაცვლად სამსახურნი რამცა ვითა გიმუქფენი   
504 
მაშინ  ოდეს დამარჩინე  სულთა სრულად არ გამყარე  
აწ ჩეეთვისცა ესე ჟამი მასვე ჟამსა დავადარე  
სამხრე შენი მომივიდა  შემოვიბი მკლავსა გარე  
რომე მმართებს სიხარული  ეგზომიმცა რა ვიხარე   
505 
განაღამცა ვიწინაშე  აჰა რიდე  რომე მთხოვე  
ყაბაჩაცა ასეთივე  ამისებრი ვერა ვჰპოვე  
დაბნედილსა ნუ დამაგდებ  მიშველე რა  მარგე  მოვე  
სოფელს მყოფსა უშენოსა კაცსა ვისმცა შევეპოვე   
506 
ქალი ადგა  გამეყარა  დავწევ  ამოდ დამეძინა  
მაგრა შევკრთი  საყვარელი ჩემი ვნახე ძილსა შინა  
გამეღვიძა  აღარა მყვა  სულ დგმულობა მომეწყინა  
ღამე ასრე გავათენე  მისი ხმაცა არ მესმინა   
 
რჩევა ნესტან დარეჯანის გათხოვებისა 
 
507 
დილასა ადრე სრას მიხმეს  დღე რა ქმნა მწუხრმან ჟამითა  
ავდეგ  ვცან მათი ამბავი  წასლვა ვქმენ მითვე წამითა  
ვნახე  ორნივე ერთგან სხდეს ხასითა ოდენ სამითა  
რა მივე  მითხრეს დაჯდომა  წინაეე დავჯე სკამითა  
508 
გვიბრძანეს  თუ   ღმერთმან ასრე დაგვაბერნა  და ცა გვლია  
ჟამი გვახლავს სიბერისა  სიყმაწვილე გარდგვივლია  
ყმა არ მოგვცა  ქალი გვივის  ვისგან შუქი არ გვაკლია  
ყმისა არ სმა არა გვაგვა  ამად ზედა წაგვითვლია 
509 
აწ ქალისა ჩვენისათვის ქმარი გვინდა  სად მოვნახოთ  
რომე მივსცეთ ტახტი ჩვენი  სახედ ჩვენად გამოვსახოთ  
სამეფოსა ვაპატრონოთ  სახელმწიფო შევანახოთ  
არ ამოვწყდეთ  მტერთა ჩვენთა ხრმალი ჩვენთვის არ ვამახოთ   
510 
ვთქვით   თქვენის ძისა არა სმა გულსა ვით მიეფარების  
მაგრა კმა ჩვენად იმედად  ვინ მზესა დაედარების  
ვისცა სთხოვთ შვილსა სასიძოდ  მას დიდად გაეხარების  
სხვამცა რა გკადრეთ  თვით იცით  მაგას რა მოეგვარების   
511 
დავიწყეთ რჩევა საქმისა  გული მიც  თუცა მელია  
ვთქვი   ჩემგან დაშლა ამისი არ ითქმის  არ საქმნელია   
მეფემან ბრძანა   ხვარაზმშა  ხელმწიფე ხვარაზმელია  
თუ მოგვცემს შვილსა საჩვენოდ  მისებრი არ რომელია   
512 
რომე პირველვე დაესკვნა  მათ ესე შეეტყვებოდა  
ერთმანერთსაცა უჭვრეტდეს  სიტყვაცა აგრე სწბებოდა  
ჩემგან დაშლისა კადრება მართ ამბვად არ ეგებოდა  
ოდენ დავმიწდი  დავნაცრდი  გული მი და მო კრთებოდა  
513 
დედოფალმან თქვა   ხვარაზმშა მეფეა მორჭმით მჯდომელი  
მათსამცა შვილსა სასიძოდ ჩვენთვის სხვა სჯობდა რომელი   
შეცილებამცა ვინ ჰკადრა  რათგან თვით იყო მნდომელი  
მოწმობა დავჰრთე  დაესკვნა დღე ჩემი სულთა მხდომელი  
514 
გაგზავნეს კაცი ხვარაზმშას წინა შვილისა მთხოელი  
შესთვალეს   გახდა უმკვიდროდ სამეფო ჩვენი ყოელი  
არს ერთი ქალი საძეო  არ კიდე გასათხოელი  
თუ მოგვცემ შვილსა სამისოდ  სხვასა ნუღარას მოელი   
515 
კაცი მოვიდა  აევსო ჯუბაჩითა და რიდითა  
გაჰხარებოდა ხვარაზმშას სიხარულითა დიდითა  
ებრძანა   მოგვხვდა ღმრთისაგან  ჩვენ რომე ვინატრიდითა  
და თვით მაგისებრსა შვილსამცა ჩვენ ხელსა რასა ვჰხდიდითა   
516 
კვლა გაგზავნეს სხვანი კაცნი სასიძოსა მოყვანებად  
დაავედრეს   ნუ აყოვნებთ  მოდით ჩვენად ნაბრძანებად   
მე მაშვრალი  ნაბურთალი საწოლს შევე მოსვენებად  
გულსა სევდა შემეყარა  ვიწყე ჭირთა მოპოვნებად   
 
ტარიელისა და ნესტან დარეჯანის თათბირი და გამორჩევა 
 
517 
მეტმან სევდამან მიმწურა გულსა დაცემად დანისად  
ასმათის მონა შემოდგა  მე ვჯე ლაღი და ჯანი სად  
წიგნი მომართვა  ეწერა   ვინ სჩან ალვისა ტანისად  
ადრე მოდიო  გიბრძანებს  დაუყოვნებლად ხანისად   
518 
შევჯე  წავე  ბაღჩას მივე  ვით სცნობდე ლხინთა ზომით  
ბაღჩა შევვლე  კოშკი დამხვდა  ასმათ ვნახე ძირსა დგომით  
ვნახე    ვსჭვრეტდი ნატირებად  ცრემლი აჩნდა ღაწვთა წთომით  
დამიმძიმდა  არა ვჰკითხე  ჩემი სჭირდა მისლვა ნდომით  
519 
იგი ვნახე დაღრეჯილი  ესე მეტად დამიმძიმდა  
ვითა წინას შემომცინის  არღა ეგრე გამიღიმდა  
ყოლა სიტყვა არ მომიგო  ოდენ ცრემლთა გარდმოსწვიმდა  
ამით უფრო დამაწყლულა  არა წყლულთა მიაქიმდა  
520 
ჩემნი ერთნი გონებანი მეტად შორად გამიკიდნა  
შინა კოშკად შემიყვანა  ფარდაგსაცა ამიზიდნა  
შევე  ვნახე იგი მთვარე  ჭირმან ყოვლმან უკუმრიდნა  
გულსა შუქნი შემომადგნა  მაგრა გული არ დამიდნა  
521 
იყო არ ნათლად ნათელი  ფარდაგსა შემომდგომელი  
ებურა მოშლით პირ ოქრო რიდე  მე მივეც რომელი  
მითვე მწვანითა უებრო მიწოლით ტახტსა მჯდომელი  
ცრემლისა ღვარსა მოეცვა პირი  ელვათა მკრთომელი  
522 
ქვე წვა  ვით კლდისა ნაპრალსა ვეფხი პირ გამეხებული  
არცა მზე ჰგვანდა  არც მთვარე  ხე ალვა  ედემს ხებული  
ასმათმან დამსვა შორს გვარად გულსა მე ლახვარ ხებული  
მერმე წამოჯდა წარბ შერჭმით  გამწყრალი  გარისხებული  
523 
მიბრძანა   მიკვირს  რად მოხვე მშლელი პირისა მტკიცისა  
გამწირავი და მუხთალი  შენ  გამტეხელი ფიცისა   
მაგრა ნაცვალსა პატიჟსა მიგცემსო ზენა  მი  ცისა   
ვჰკადრე   რა გკადრო პასუხი მის ჩემგან მე უვიცისა   
524 
ვთქვი   პასუხსა ვერას გკადრებ  თუ არა ვსცნობ მე მართალსა  
რა შეგცოდე  რა მიქმნია უცნობოსა  ფერ ნამკრთალსა   
კვლაცა მითხრა   რას გეუბნა მტყუანსა და შენ მუხთალსა  
დიაცურად რად მოვღორდი  მე დავუწვავ ამით ალსა  
525 
შენ არ იცი ხვარაზმშასი საქმროდ ჩემად მოყვანება   
შენ ჯდომილხარ სავაზიროდ  შენი რთულა ამას ნება  
შენ გასტეხე ფიცი ჩემი  სიმტკიცე და იგი მცნება  
ღმერთმან ქმნა და დაგირჩინა ცუდად შენი ხელოვნება  
526 
გახსოვს  ოდეს  ჰაÎ ჰაÎ ს  ზმიდი  ცრემლნი შენნი ველთა ჰბანდეს  
მკურნალნი და დასტაქარნი წამალსა ყე მოგიტანდეს  
მამაცისა სიცრუვეთა  ნეტარ  სხვანი რამცა ჰგვანდეს  
რათგან დამთმე  მეცა დაგთმობ  ვინძი უფრო დაზიანდეს  
527 
ამას ვბრძანებ  ვინცა გინდა ეპატრონოს ინდოეთსა  
ეგრეც მე მაქვს პატრონობა  უგზოს ვლიდენ  თუნდა გზეთსა  
ეგე აგრე არ იქმნების  წა  მომცთარ ხარ მოსაცეთსა  
აზრნი შენნი შენვე გგვანან  მტყუანსა და შენ აგეთსა  
528 
ცოცხალ ვიყო  შენ ინდოეთს  ღმერთო  ხანი ვერა დაჰყო  
თუ ეცადო დაყოფასა  ხორცთა შენთა სული გაჰყო  
სხვა ჩემებრი ვერა ჰპოვო  ცათამდისცა ხელი აჰყო   
ესე სიტყვა დაასრულა  ყმა ატირდა  სულთქვნა  აჰ ყო  
529 
თქვა   რა მესმა ესე მისგან  მეიმედა მეტის მეტად  
კვლა მიეცა თვალთა ძალი მის ნათლისა ეგრე ჭვრეტად  
აწ დავკარგე  რად არ გიკვირს  რად ცოცხალ ვარ  რად ვარ რეტად  
ვაÎ  სოფელი უხანოო  რად ჰზი სისხლთა ჩემთა ხვრეტად  
530 
შევჰხედენ  ვნახე სასთუნალ მუსაფი გაშლით მდებარე  
ავიღე  ავდეგ მე ღმრთისა და მერმე მათი მქებარე  
ვჰკადრე  თუ   მზეო  დაგიწვავ  ჩემიცა დაწვი მზე ბარე  
რათგან არ მომკლავ  პასუხი ერთაი გკადრო მე ბარე  
531 
რომე გკადრებ  ესე სიტყვა აწ თუ ცუდად ნალიქნია  
ცამცა მრისხავს  მზისა შუქნი ყოლა ჩემთვის ნუ შუქნია  
თუ მაღირსებ გაკითხვასა  ავი არა არ მიქმნია   
მან მიბრძანა   რაცა იცი  თქვიო    თავი დამიქნია  
532 
კვლაცა ვჰკადრე   მე თუ  მზეო  შენთვის ფიცი გამეტეხოს  
ღმერთმან აწვე რისხვა მისი ზეცით ჩემთვის გაამეხოს  
ვისი გინდა უშენოსა პირი მემზოს  ტანი მეხოს  
მაშა მაშინ რაგვარ დავრჩე  რა ლახვარი გულსა მეხოს  
533 
მე მეფეთა დარბაზს მიხმეს  შექმნეს დიდი ვაზირობა  
მათ წინასვე დაეპირა იმა ყმისა შენი ქმრობა  
დამეშალა  ვერ დავშლიდი  დამრჩებოდა უმეცრობა  
თავსა ვუთხარ   მიემოწმე  ჟამად გიჯობს გულმაგრობა   
534 
მემცა დაშლა ვითა ვჰკადრე  რათგან იგი ვერ მიმხვდარა  
არ იტყვის  თუ   ინდოეთი უპატრონოდ არ მომხდარა  
ტარიელ არს მემამულე  სხვასა ჰმართებს არვის არა  
ვის მოიყვანს  არა ვიცი  ანუ იგი ვინ მომცდარა  
535 
ვთქვი   ამითა ვეღარას ვიქმ  ღონე სხვა რა მოვიგვარო   
თავსა ვუთხარ   ნუ მოგიცავ  გონებაო მრავალ გვარო   
მედვა გული მხეცისაებრ  ათასჯერცა მინდორს ვარო  
ვისმცა მივეც თავი შენი  შენვე რადმე არ წამგვარო    
536 
სულთა ვჰყიდდი გულისათვის  კოშკი ამად გამებაზრა  
იგი წვიმა და რე ნელდა  რომე პირველ ვარდი აზრა  
ვნახე  ძოწსა მარგალიტი გარე ტურფად მოემაზრა  
მიბრძანა  თუ   ეგე საქმე მემცა მართლად რად მეაზრა   
537 
არ დავიჯერებ მე შენსა ღალატსა  ორგულობასა  
უარის ქმნასა ღმრთისასა  ამისთვის არ მადლობასა  
იაჯდი თავსა ჩემსა და მორჭმით ინდოეთს ფლობასა  
მე და შენ დავსხდეთ ხელმწიფედ  სჯობს ყოვლსა სიძე სძლობასა   
538 
მე ღმრთისაებრად მომიტკბა გამწყრალი  გამქისებული  
ანუ მზე იყო ქვეყანად  ან მთვარე პირ გავსებული  
ახლოს დამისვა  მაღირსა აქამდის არ ღირსებული  
მეუბნებოდა  დამივსო ცეცხლი ამითა გზებული  
539 
მიბრძანა  თუ   გონიერი ხამს აროდეს არ აჩქარდეს  
რაცა სჯობდეს  მოაგვაროს  საწუთროსა დაუწყნარდეს  
თუ სასიძო არ მოუშვა  ვა თუ მეფე გაგიმწარდეს  
შენ და ისი წაიკიდნეთ  ინდოეთი გარდაქარდეს  
540 
კვლა თუ სიძე შემოუშვა  მე შემირთოს  იყოს ასდენ  
ერთმანერთსა გავეყარნეთ  ძოწეულნი გაგვიფლასდენ  
მათ მორჭმულთა მოივლინონ  ჩვენ პატიჟნი გაგვიასდენ  
ესე ამბად არ ეგების  რომე სპარსნი გაგვიხასდენ   
541 
მე ვჰკადრე   ღმერთმან აშოროს მას ყმასა შენი ქმარობა  
რა შემოვიდენ ინდოეთს  შევიგნა მათი გვარობა  
ვუჩვენო ჩემი ძალ გული და ჩემი მეომარობა  
ასრე დავხოცნე  შეეძლოს აღარა  არ  სახმარობა   
542 
მიბრძანა  თუ   ხამს დიაცი დიაცურად  საქმე დედლად  
დიდსა სისხლსა ვერ შეგაქმნევ  ვერ ვიქმნები შუა კედლად  
რა მოვიდეს სიძე  მოკალ მისთა სპათა აუწყვედლად  
ქმნა მართლისა სამართლისა ხესა შეიქმს ხმელსა ნედლად  
543 
ასრე ქმენ  ჩემო ლომო და მჯობო ყოველთა გმირთაო  
მოპარვით მოკალ სასიძო  ლაშქართა ნუ მოირთაო  
მისთა სპათაცა ნუ დაჰხოც  ზროხათა ვითა  ვირთაო    
დიადი სისხლი უბრალო კაცმანმცა ვით იტვირთაო  
544 
იგი რა მოჰკლა  ეუბენ პატრონსა  ჩემსა მამასა  
ჰკადრე  თუ   სპარსთა ვერა ვიქმ ინდოეთისა ჭამასა  
ჩემია მკვიდრი მამული  არ მივსცემ არცა დრამასა  
არ დამეხსნები  გაგიხდი ქალაქსა ვითა ტრამასა   
545 
ჩემი ყოლა ნურა გინდა   სიყვარული  ნუცა ნდომა  
ამით უფრო მოგეცემის სამართლისა შენ მოხდომა  
ქმნას მეფემან ყელ მოტეხით შემოხვეწა  შემოკვდომა  
ხელთა მოგცემს თავსა ჩემსა  შეგვფერობდეს ერთგან სხდომა   
546 
ესე მეტად მომეწონა თათბირი და გამორჩევა  
ჩემთა მტერთა დავაქადე დასახოცლად ხრმლისა ქნევა  
მერმე ავდეგ წამოსავლად  მან დამიწყო ქვევე წვევა  
მწადდა  მაგრა ვერ შევჰმართე შეჭიდება  შემოხვევა  
547 
ხანი დავყავ  გავეყარე  მაგრა გავხე ვითა ხელი  
ასმათ წინა ჩამომიძღვა  ჩამდიოდა ცრემლი ცხელი  
ჭირი ბევრჯელ ვაათასი  ლხინი ჩემი ვაერთხელი  
მერმე წასლვა არა მწადდა  ამად მივალ არ ფიცხელი   
 
ხვარაზმშას შვილის ინდოეთს მოსლვა საქორწილოდ და ტარიელისაგან მისი მოკლვა 
 
548 
მოვიდა კაცი   სასიძო მოვაო   მოსლვა გვახარა  
მაგრა თუ ღმერთი რას უზამს  არა იცოდა  გლახ  არა  
მეფესა მიჰხვდა სიამე  არ სიტყვა ივაგლახა რა  
მიბრძანა  ახლოს მიმისვა   მოდიო   თავი დახარა  
549 
მიბრძანა   ჩემთვის ესე დღე ლხინი და სიხარულია  
გარდავიხადოთ ქორწილი  ხამს ვითა დასა  სრულია  
კაცნი გავგზავნნეთ  მოვიღოთ ყოვლგნით საჭურჭლე სრულია  
უხვად გავსცემდეთ  ვავსებდეთ  სიძუნწე უმეცრულია   
550 
მე გავგზავნენ ყოვლგნით კაცნი საჭურჭლეთა წამომხმელნი  
სასიძოცა მოგვივიდა  იყვნეს ხანსა არ დამზმელნი  
შიგნით ჩვენნი გაეგებნეს  გარეთ მოდგეს ხვარაზმელნი  
მათ ლაშქართა ერთგან მყოფთა ვერ იტევდეს ვერცა ხმელნი  
551 
მეფემან ბრძანა   მოკაზმეთ კარვითა მოედანია  
გამოისვენოს სიძემან  დაყოს ცოტაი ხანია  
მუნ მისად ნახვად გავიდენ უშენოდ სპანი სხვანია  
შენ აქა ნახენ  კმარიან იქა ნახვისად ყმანია   
552 
მოედანს დავდგით კარვები წითლისა ატლასებისა  
მოვიდა სიძე  გარდახდა  დღე  ჰგვანდა  არს აღვსებისა  
შეიქმნა გასლვა შიგანთა  ჯარია მუნ ხასებისა  
დაიწყეს დგომა ლაშქართა თემ თემად  დას დასებისა  
553 
მე დავშვერ  ვითა წესია საურავ გარდახდილისა  
შინა წამოვე  მაშვრალსა ქმნა მომნდომოდა ძილისა  
მონა მოვიდა  მომართვა წიგნი ასმათის ტკბილისა  
 ადრე მოდიო  გიბრძანებს მსგავსი ალვისა ზრდილისა   
554 
ცხენისაგან არ გარდავხე  წავე ფიცხლა  დავჰმორჩილდი  
ქალი დამხვდა ნატირები  ვჰკითხე   ცრემლსა რასა ჰმილდი   
მითხრა   შენი შესწრობილი ტირილსამცა ვით ავსცილდი  
გაუწყვედლად ვით გამართლო  რაგვარადმცა გავვაქილდი    
555 
შევედით  ვნახეთ ბალიშსა ზედა წარბ შერჭმით მჯდომარე  
მზე ვეღარას იქმს მის მეტსა  მას გაენათლა რომ არე  
წავდეგ  მიბრძანა   რასა სდგა  დღე მიგჩს წინ საომარე  
ანუ გამწირე  მიტყუე და კვლაცა მოიმცდომარე    
556 
მე მეწყინა  აღარა ვთქვი  ფიცხლა გარე შემოვბრუნდი  
უკუვჰყივლე   აწ გამოჩნდეს  არ მინდოდეს  ვისცა ვუნდი  
ქალი ომსა რაგვარ მაწვევ  აგრე ვითა დავძაბუნდი   
შინა მოვე  მოკლვა მისი დავაპირე  არ დავყმუნდი  
557 
ასსა ვუბრძანე მონასა   საომრად დაემზადენით   
შევსხედით  გავვლეთ ქალაქი  არავის გავეცხადენით  
კარავსა შევე  იგი ყმა ვითა წვა  ზარ მაც თქმად ენით  
უსისხლოდ მოვკალ იგი გლახ  თუცა ხმდა სისხლთა დადენ ით 
558 
კარვის კალთა ჩახლათული ჩავჭერ  ჩავაკარაბაკე  
ყმასა ფერხთა მოვეკიდე  თავი სვეტსა შევუტაკე  
წინა მწოლთა დაიზახნეს  გლოვა მიჰხვდა საარაკე  
ცხენსა შევჯე  წამო ცა ვე  ჯაჭვი მეცვა საკურტაკე  
559 
ხმა დამივარდა  შეიქმნა ზახილი მოსაწევარი  
წამოვე  წევნა დამიწყეს  დავხოცე ჩემი მდევარი  
ქალაქი მქონდა მაგარი  მტერთაგან მოურევარი  
მუნ შიგან შევე მშვიდობით  ამოდ იგივე მე ვარი  
560 
კაცნი გავგზავნენ  ვაცნობე ყოვლგან ლაშქარსა ყველასა  
 აქა მომმართეთ  ვინცაღა ჩემსა იქმოდეთ შველასა   
არ გაწყდა მოსლვა მდევართა ღამესა დია ბნელასა  
ჩემი რა ცნიან  სცვიდიან თავებსა მათსა მრთელასა  
561 
ცისკრად ავდეგ  შევეკაზმე  რა გათენდა ღამე დილად  
ვნახენ სამნი დიდებულნი მეფისაგან მოგზავნილად  
ებრძანა  თუ   ღმერთმან იცის  გამეზარდე ვითა შვილად  
ჩემი ასრე რად შესცვალე სიხარული სიმძიმილად  
562 
ხვარაზმშას სისხლი უბრალო სახლად რად დამადებინე  
თუ ჩემი ქალი გინდოდა  რად არა შემაგებინე  
მე  ბერსა შენსა გამზრდელსა  სიცოცხლე მაარმებინე  
დღედ სიკვდილამდის შენიცა თავი არ მაახლებინე   
563 
მე შევუთვალე   მეფეო  ვარ უმაგრესი რვალისა  
თვარა რად მიშლის სიკვდილსა ცეცხლი სირცხვილთა ალისა  
მაგრა  თვით იცით  ხელმწიფე ხამს მქმნელი სამართალისა  
მე  თქვენმან მზემან  მაშოროს ნდომა თქვÕენისა ქალისა  
564 
იცით  ინდოთა სამეფო რაზომი სრა საჯდომია    
ერთიღა მე ვარ მემკვიდრე    ყველაი თქვენ მოგხდომია  
ამოწყდა მათი ყველაი  მამული თქვენ დაგრჩომია  
დღესამდის ტახტი უჩემოდ არავის არ მოჰნდომია  
565 
ვერ გათნევ  თქვენმან კეთილმან  აწ ეგე არ მართალია  
ღმერთმან არ მოგცა ყმა შვილი  გიზის ერთაი ქალია  
ხვარაზმშა დაჰსვა ხელმწიფედ  დამრჩების რა ნაცვალია  
სხვა მეფე დაჯდეს ინდოეთს  მე მერტყას ჩემი ხრმალია  
566 
შენი ქალი არად მინდა  გაათხოვე  გამარიდე  
ინდოეთი ჩემი არის  არვის მივსცმე ჩემგან კიდე  
ვინცა ჩემსა დამეცილოს  მისით მასცა ამოვფხვრიდე  
სხვად მეშველსა გარეგანსა  მომკალ  ვისცა ვინატრიდე   
 
ამბვის ცნობა ტარიელისაგან ნესტან დარეჯანის დაკარგვისა 
 
567 
ესე კაცნი გამეგზავნნეს  გონებასა გავეშმაგე  
რომე მისი ვერა მეცნა  ამას უფრო დავედაგე  
მას ზღუდესა გარდავადეგ  მინდორთაკე რომე ვაგე  
მესმა საქმე საშინელი  თუცა თავი ვერ წავაგე  
568 
გამოჩნდეს ორნი ქვეითნი  მე მივეგებე წინა რე  
ქალი ჰყვა ერთსა მონასა  ვცანცა  თუ მოღმა ვინ არე  
თავ გაგლეჯილი ასმათი  პირსა სისხლ ჩამომდინარე  
აღარ მიყივლა ღიმილით  არცაღა გამიცინა რე  
569 
იგი ვნახე  დავებნივე  გონებანი გამიშმაგნა    
შორით ვუხმე   რას შიგან ვართ  ანუ ცეცხლმან რად დაგვდაგნა   
მან საბრალოდ შემომტირნა  ძლივ სიტყვანი გამოაგნა  
მითხრა   ღმერთმან სიმგრგვლე ცისა ჩვენთვის რისხვით წამოგრაგნა   
570 
ახლოს მივე  კვლაცა ვჰკითსე   რას შიგან ვართ  თქვი მართალი   
კვლა საბრალოდ ამიტირდა  კვლა მოედვა ამით ალი  
დიდხან სიტყვა ვერა მითხრა  მისთა ჭირთა ნაათალი  
მკერდსა წითლად უღებვიდა სისხლი ღაწვთა ნაწვეთალი  
571 
მერმე მითხრა   მოგახსენებ  ესე რადმცა დაგიმალე  
მაგრა ვითა გაგახარნე  შენცა აგრე შემიწყალე  
ნუ მაცოცხლებ  ნუ დამარჩენ  შემიხვეწე  შემიბრალე  
დამხსენ ჩემსა საწუთროსა  ღმერთსა შენსა მიავალე   
572 
მიამბო   ოდეს სასიძო მოჰკალ და ხმა დაგივარდა  
მეფესა ესმა  აიჭრა  მართ მისგან გასატკივარდა  
შენ დაგიზახნა   მიხმეთო   ხმა მაღლად გახმამყივარდა  
მოგნახეს  შინა ვერ გპოვეს  მით მეფე გამომჩივარდა  
573 
ჰკადრეს   აქა აღარ არის  კარნი სადმე გაუვლიან   
მეფე ბრძანებს   ვიცი  ვიცი  მეტად კარგად შემიგნიან  
მას უყვარდა ქალი ჩემი  სისხლნი ველთა მოუღვრიან  
რა ნახიან ერთმანერთი  არ შეხედვა ვერ დათმიან  
574 
აწ  თავმან ჩემმან  მას მოვჰკლავ  ჩემად დად ვინცა მადესა  
მე ღმრთისა ვუთხარ  დაუბამს მას ეშმაკისა ბადესა  
მათ ბოზ კუროთა ასეთი რა მისცეს  რა უქადესა  
თუ დავარჩინო  ღმერთი ვგმო  მისად პატიჟად მზად ეს ა   
575 
მის მეფისა წესი იყო  თავი მისი ძვირად ფიცის  
და  თუ ფიცის  არ გატეხის  მასვე წამსა დაამტკიცის  
ესე წყრომა მეფისაგან ვისცა ესმა  ვინცა იცის  
მან უამბო დავარ ქაჯსა  ვინ გრძნებითა ცაცა იცის  
576 
დავარს  დასა მეფისასა  უთხრა ვინმე ღმრთისა მტერმან  
 თავი ფიცა ძმამან შენმან  არ დაგარჩენს  იცის ერმან   
მან ეგრე თქვა   უბრალო ვარ  იცის ღმერთმან სახიერიერმან  
ვისგან მოვკვდე  ვისთვის მოვკვდე  მიიხვედროს იგი ვერ მან   
577 
პატრონი ჩემი აგრევე იყო  წამოხვე შენ ოდეს  
შენეულნივე რიდენი ებურნეს  ტურფად ჰშვენოდეს  
დავარ მოსთქმიდა სიტყვათა  რომელნი არა მსმენოდეს  
 ბოზო  შენ ბოზო  რად მომკალ  ვეჭვ  შენცა არა გლხენოდეს  
578 
როსკიპო  ბოზო დიაცო  საქმრო რად მოაკლვევინე  
ანუ სისხლითა მისითა ჩემი რად მოაზღვევინე  
არ ცუდად მომკლავს ძმა ჩემი  რა გიყავ  რა გაქმნევინე  
აწ  ღმერთსა უნდეს  ვერ მიჰხვდე  ვის ესე დააშლევინე   
579 
ხელი მიჰყო  წამოზიდნა  თმანი გრძელნი დაუფუშნა  
დაალება  დაალურჯა  მედგრად პირნი მოიქუშნა  
მან პასუხი ვერა გასცა  ოდენ სულთქვნა  ოდენ უშნა  
ქალმან შავმან ვერა არგო  ვერცა წყლულნი დაუშუშნა  
580 
რა დავარ გაძღა ცემითა  მისითა დალურჯებითა  
წამოდგეს ორნი მონანი  პირითა მით ქაჯებითა    
მათ კიდობანი მოჰქონდა  ეუბნეს არ აჯებითა  
მას შიგან ჩასვეს იგი მზე  ჰგავს  იქმნა დარაჯებითა  
581 
მან უთხრა   წადით  დაკარგეთ მუნ  სადა ზღვისა ჭიპია  
წმიდისა წყლისა ვერ ნახოს მყინვარე  ვერცა ლიპია   
მათ გაეხარნეს  ხმა მაღლად იყივლეს   იპი  იპია   
ესე ვნახე და არ მოვკვე  არა მგავს არცა სიპია  
582 
ზღვითკე გაარნეს სარკმელნი  მაშინვე გაუჩინარდა  
დავარ თქვა   მქმნელი ამისი ვინ არ დამქოლოს  ვინ არ  და   
ვირე მომკლვიდეს  მოვკვდები  სიცოცხლე გასაწყინარდა   
დანა დაიცა  მო ცა კვდა  დაეცა  გასისხლმდინარდა  
583 
რად არ მიკვირვებ ცოცხალსა  მე ლახვარ დაუსობელსა  
აწ იგი მიყავ  რა მმართებს ამისსა მახარობელსა  
ზენაარ  დამხსენ სიცოცხლე სულთადგმა დაუთმობელსა   
საბრალოდ ცრემლსა ადენდა უკლებსა  დაუშრობელსა  
584 
მე ვუთხარ   დაო  რად მოგკლა  ანუ რა შენი ბრალია  
რამცა ვქმენ ნაცვლად  თვით რომე მისი ჩემზედა ვალია  
აწ თავსა მისად საძებრად მივსცემ  სად კლდე და წყალია   
სრულად გავქვავდი  შემექმნა გული მართ ვითა სალია  
585 
მეტმან ზარმან გამაშმაგა  მომიკიდა ცხრო და თრთოლა  
გულსა ვუთხარ   ნუ მოჰკვდები  არას გარგებს ცუდი წოლა  
გიჯობს გაჭრა ძებნად მისად  გავარდნა და ველთა რბოლა  
აჰა ჟამი  ვისცა გინდა ჩემი თანა წამოყოლა   
586 
შევე  ფიცხლად შევეკაზმე  ცხენსა შევჯე შეკაზმული  
ას სამოცი კარგი მოყმე  ჩემსა თანა ხან დაზმული  
წამომყვა და წამოვედით კართა გარე დარაზმული  
ზღვის პირს მივე  ნავი დამხვდა  მენავემან მნახა ზმული  
587 
ნავსა შევჯე  ზღვასა შევე  ზღვასა შიგან გავალაგდი  
არსით ნავი მომავალი უნახავად არ დავაგდი  
მოველოდი  არა მესმა  შმაგი უფრო გა ვე ვშმაგდი  
რომე სრულად მომიძულვა  ღმერთსა თურე ასრე ვსძაგდი  
588 
რომე დავყავ წელიწადი  თვე თორმეტი გამეოცა  
მაგრა მისი მნახავიცა სიზმრივ კაცი არ მეოცა  
თანა მყოლი ყველაკაი ამომიწყდა  დამეხოცა  
ვთქვი  თუ   ღმერთსა ვერას ვჰკადრებ  რაცა სწადდეს  აგრე ვყო ცა   
589 
ზღვა ზღვა ცურვა მომეწყინა  მით გამოვე ზღვისა პირსა  
გული სრულად გამიმხეცდა  არ ვუსმენდი არც ვაზირსა  
ყველაკაი დამეფანტა  დაჰრჩომოდა რაცა ჭირსა  
კაცსა ღმერთი არ გასწირავს ასრე  მისგან განაწირსა  
590 
ერთაი ესე ასმათი და დამრჩეს ორნი მონანი  
ჩემნი გულისა მდებელნი და ჩემნი შემაგონანი  
მისნი ვერა ვცნენ ამბავნი ვერცა დრამისა წონანი  
ტირილი მიჩნდის ლხინად და მდინდიან ცრემლთა ფონანი  
 
ამბავი ნურადინ ფრიდონისა  ოდეს ტარიელს შეეყარა 
 
591 
ღამით მევლო  მოვიდოდი  ზღვისა პირსა აჩნდეს ბაღნი  
ჰგვანდეს ქალაქს  ვეახლენით  ცალ კერძ იყვნეს კლდეთა ნაღნი  
არ მეამის კაცთა ნახვა  მიდაღვიდეს გულსა დაღნი  
მუნ გარდავხე მოსვენებად  დამხვდეს რამე ხენი ლაღნი  
592 
ხეთა ძირსა მივიძინე  მათ მონათა ჭამეს პური  
მერმე ავდეგ სევდიანი  მიღამებდა გულსა მური  
ვერა მეცნა ეგზომ გრძელად ვერ ჭორი და ვერ დასტური  
ველთა ცრემლი ასოვლებდა  თვალთა ჩემთა მონაწური  
593 
ზახილი მესმა  შევხედენ  მოყმე ამაყად ყიოდა  
შემოირბევდა ზღვის პირ პირ  მას თურე წყლული სტკიოდა  
ხრმლისა ნატეხი დასვრილი აქვს  სისხლი ჩამოსდიოდა  
მტერთა ექადდა  წყრებოდა  იგინებოდა  ჩიოდა  
 
594 
ზედა ჯდა შავსა ტაიჭსა  აწ ესე მე მითქს რომელი  
მართ ვითა ქარი მოქროდა გაფიცხებული  მწყრომელი  
მონა მივსწიე  მისისა შეყრისა ვიყავ მნდომელი  
შევსთვალე   დადეგ  მიჩვენე  ლომსა ვინ გაწყენს  რომელი   
595 
მას მონასა არა უთხრა  არცა სიტყვა მოუსმინა  
ფიცხლა შევჯე  ჩავეგებე  მე ჩავუსწარ  ჩავე წინა  
ვუთხარ   დადეგ  გამაგონე  შენი საქმე მეცა მინა   
შემომხედნა  მოვეწონე  სიარული დაითმინა  
596 
გამიცადა  ღმერთსა ჰკადრა   შენ ასეთი ხენი ვით ჰხენ   
მერმე მითხრა   მოგახსენებ  აწ სიტყვანი რომე მკითხენ  
იგი მტერნი გამილომდეს  აქანამდის რომე ვითხენ  
უკაზმავსა მიღალატეს  საჭურველნი ასრე ვითხენ   
597 
მე ვუთხარ   დადეგ  დაწყნარდი  გარდავხდეთ ძირსა ხეთასა  
არ შეუდრკების ჭაბუკი კარგი მახვილთა კვეთასა  
თანა წამომყვა  წავედით უტკბოსნი მამა ძეთასა  
მე გავეკვირვე ჭვრეტასა მის ყმისა სინაზეთასა  
598 
ერთი მონა დასტაქარი მყვა და წყლულნი შეუხვივნა  
ისრის პირნი ამოუხვნა  დაკოდილნი არ ატკივნა  
მერმე ვჰკითხე   ვინ ხარ  ანუ მკლავმან შენმან ვისგან ივნა   
საამბობლად დამირიგდა  თავი მისი გაამჩივნა  
599 
პირველ მითხრა   არა ვიცი  რა ხარ  ანუ რას გამსგავხო  
ანუ ეგრე რამ დაგლია  ანუ პირველ რამ გაგავსო  
რამან შეგქმნა მოყვითანოდ  ვარდ გიშერი რომე ჰრგავსო  
ღმერთმან მისგან ანთებული სანთელიცა რად დაგავსო  
600 
მულღაზანზარის ქალაქი  ახლოს მე მაქვსო რომელი  
ნურადინ ფრიდონ სახელ მძეს  მეფე ვარ მუნა მჯდომელი  
ესე საზღვარი ჩემია  სადა ხარ გარდამხდომელი  
ცოტა მაქვს  მაგრა ყოველგნით სიკეთე მიუწდომელი  
601 
მამის ძმა და მამა ჩემი პაპამ ჩემმან გაყვნა ოდეს  
ზღვასა შიგან კუნძულია    ჩემად წილად მას იტყოდეს    
თვით ბიძასა ჩემსა მიჰხვდა  ვისთა შვილთა აწ დამკოდეს  
მათკენ დარჩა სანადირო  არ მივსცემდი  მომერჩოდეს  
602 
დღეს გამოვე ნადირობას  ზღვისა პირსა ვინადირე  
მუნა გასვლა მომნდომოდა  მით მრეკალი არ ვახშირე  
სპათა ვუთხარ   მომიცადეთ  მოვიდოდე მეცა ვირე   
ხუთთა ოდენ ბაზიერთა მეტი არა დავიჭირე  
603 
ნავითა გავე  ზღვისაგან შტო რამე გამოვიდოდა  
არა მოვჰკრეფდი გამყოფთა  ვთქვი  ჩემთა რად დავჰრიდო  და   
დამეძაბუნნეს  სიმრავლე მე მათი არ გამვიდოდა  
ვნადირობდი და ვიზახდი  ხმა ჩემი არ უდიდოდ ა  
604 
მართლად იჯავრეს  წუნობა მათი თუ ესრე ხმდა ვითა  
გამომეპარნეს ლაშქარნი  გზანი შემიკრეს ნავითა  
თვით ბიძასძენი ჩემნიცა შესხდეს მათითა თავითა  
ჩემთა გაუხდეს ლაშქართა ომად თავისა მკლავითა  
605 
მათი მესმა  დავინახე ზახილი და ხრმალთა ელვა  
ნავი ვსთხოვე მენავეთა  მით ვიყივლე მე ერთხელ ვა  
ზღვასა შევე  მომეგება მეომარი ვითა ღელვა  
სწადდა  მაგრა ვეღარა ქმნეს ჩემი ზედა წამოქელვა  
606 
კვლა სხვანი დიდნი ლაშქარნი უკანა მომეწეოდეს  
იქით და აქათ მომიხდეს  ერთგნით ვერ მომერეოდეს  
არ მომწურვოდეს წინანი  ზურგით მესროდეს მე ოდეს  
ხრმალსა მივენდევ  გამიტყდა  ისარნი დამელეოდეს  
607 
მომეჯარნეს  ვეღარა ვქმენ  ნავით ცხენი გარდვიხლტუნვე  
ზღვა ზღვა ცურვით წამოვუვე  ჩემნი მჭვრეტნი გავაცბუნვე  
თანა მყოლნი ყველაკანი დამიხოცნეს  დამრჩეს მუნვე  
ვინცა მდევდის  ვერ შემომხვდის  მივუბრუნდი  მივაბრუნვე  
608 
აწ იგი იქმნას  რაცაღა ენებოს ღმრთისა წადილსა  
ვეჭვ  ჩემი სისხლი არ შეჰრჩეს  ძალი შემწევდეს ქადილსა  
ოხრად გავუხდი ყოფასა მათ საღამოსა და დილსა  
ვუხმობ ყვავთა და ყორანთა  მათ ზედა ვაქმნევ ხადილსა   
609 
ამა ყმამან შემიკვეთა  გული მისკე მიმიბრუნდა  
მოვახსენე   აჩქარება შენი ყოლა არა უნდა  
მეცა თანა წამოგყვები  დაიხოცნენ იგი მუნ  და   
ჩვენ ორთავე მეომარი განაღამცა შეგვიძრწუნდა   
610 
ესეცა ვუთხარ   ამბავი ჩემი არ გაგეგონების  
უფრორე წყნარად გიამბობ  თუ ჟამი ჩვენ გვექონების   
მან მითხრა   ლხინი საჩემო მაგას არ შეეწონების  
დღედ სიკვდილამდის სიცოცხლე შენ ჩემი დაგემონების   
611 
მივედით მისსა ქალაქსა ტურფასა  მაგრა ცოტასა  
გამოეგებნეს ლაშქარნი  ისხემდეს მისთვის ოტასა  
პირსა იხოკდეს  გაჰყრიდეს ნახოკსა ვით ნაფოტასა  
ეხვეოდიან  ჰკოცნიდეს ხრმალსა და სალტე კოტასა  
612 
კვლა მოვეწონე  ვეტურფე მე მისი გარდნაკიდარი  
შემასხმიდიან ქებასა   მზეო  შენ ჩვენთვის იდარი   
მივედით  ვნახეთ ქალაქი მისი ტურფა და მდიდარი  
ყველასა ტანსა ემოსა ზარქაში განაზიდარი  
 
შველა ტარიელისაგან ფრიდონისა 
 
613 
მოჯობდა  ომი შეეძლო  ხმარება ცხენ აბჯარისა  
დავკაზმეთ ნავი  კატარღა და რიცხვი სპათა ჯარისა  
კაცი ხმდა  მისთა მჭვრეტთათვის ღონემცა ეაჯა რისა  
აწ გითხრა ომი მოყმისა  მებრძოლთა დამსაჯარისა  
614 
მათი მესმა დაპირება  ჩაბალახთა ჩამობურვა  
ნავი წინა მომეგება  არა ვიცი  იყო თუ რვა  
ფიცხლა ზედა შევეჯახე  მათ დაიწყეს ამოდ ცურვა  
ქუსლი ვჰკარ და დავუქცივე  დაიზახეს დიაცურ ვა  
615 
კვლა სხვასა მივე  მოვჰკიდე ხელი ნავისა ბაგესა  
ზღვასა დავანთქენ  დავხოცენ  ომიმცა რაღა აგესა  
სხვანი გამექცეს  მიჰმართეს მათ მათსა საქულბაგესა  
ვინცა მიჭვრეტდეს  უკვირდა  მაქებდეს  არ მაძაგესა  
616 
ზღვა გავიარეთ  გავედით  შემოგვიტივეს ცხენია  
კვლა შევიბენით  შეიქმნა ომისა სიმარცხენია  
მუნ მომეწონა ფრიდონის სიქველე სიფიცხენია  
იბრძვის ლომი და პირად მზე  იგი ალვისაც ხენია  
617 
თვით ორნივე ბიძასძენი მისნი ხრმლითა ჩამოყარნა  
ხელნი წმიდად გარდეკვეთნეს  იგი ასრე ასაპყარნა  
მოიყვანნა მხარ დაკრულნი  ერთმან ორნი  არ დაყარნა  
მათნი ყმანი გაამტირლნა  მისნი სპანი ამაყარნა  
618 
მათნი ლაშქარნი გაგვექცეს  ვეცენით  გა ცა ვფანტენით  
ფიცხლად წავუღეთ ქალაქი  არ თავნი გავაზატენით  
ქვითა დავჰლეწეთ წვივები  ჩვენ იგი გავანატენით  
მომკალ  თუ ლარი დაჰლიოთ ან აკიდებით  ან ტენით  
619 
ფვრიდონ ნახნა საჭურჭლენი და ბეჭედნი მისნი დაჰსხნა  
თვით ორნივე ბიძასძენი დაპყრობილნი წამოასხნა  
მისად ნაცვლად სისხლნი მათნი მოღვარნა და ველთა ასხნა  
ჩემი თქვეს  თუ   ღმერთსა მადლი  ვინ ალვისა ხენი ასხნა   
620 
მივედით  მოქალაქეთა ზარი ჩნდა  რომე ზმიდიან  
აჯათა მქმნელნი მჭვრეტელთა გულსა მუნ დააბმიდიან  
მე და ნურადინს ყველანი ქებასა შეგვასხმიდიან  
გვითხრობდეს   მკლავთა თქვენთაგან ჯერთ მათნი სისხლნი მიდიან   
621 
ლაშქარნი ფრიდონს მეფედ და მიხმობდეს მეფეთ მეფობით  
თვით თავსა მათსა   მონად და ჩემსა   ყველასა სეფობით  
დაღრეჯით ვიყავ  ვერ მპოვეს ვეროდეს ვარდის მკრეფობით  
ჩემი ვერ ცნიან ამბავი  მუნ იყო არ იეფობით   
 
ფრიდონისაგან ნესტან დარეჯანის ამბვის მბობა 
 
622 
დღესა ერთსა მე და ფრიდონ ნადირობას გამოვედით  
ზღვასა ზედა წაწურვილსა ქედსა რასმე გარდავედით  
ფრიდონ მითხრა   გითხრობ რასმე  ვთამაშობდით  ცხენსა ვსხედით  
ერთი რამე საკვირველი მე ვნახეო ამა ქედით   
623 
მე ვჰკითხევდი  ფრიდონ მეტყვის მართ ამბავსა ესოდენსა  
 დღე ერთ მწადდა ნადირობა  შევჯე ამა ჩემსა ცხენსა    
ზღვათა შიგან იხვსა ჰგავს და ხმელთა ზედა შავარდენსა    
აქა ვდეგ და თვალს ვუგებდი ქორსა  იქით განაფრენსა  
624 
ზოგჯერ ზღვისკენ მივიხედნი  წავსდგომოდი ამა გორსა  
ზღვასა შიგან ცოტა რამე დავინახე  თუცა შორსა  
ეგრე ფიცხლა სიარული არას ძალ უც მისსა სწორსა  
ვერად ვიცან  გონებასა გავეკვირვე ამად ორსა  
625 
ვთქვი   რა არის  რას ვამსგავსო  მფრინველია  ანუ მხეცი   
ნავი იყო  გარ ეფარა სამოსელი მრავალ კეცი  
წინა კაცნი მოზიდვიდეს  თვალი ამად დავაცეცი  
მთვარე უჯდა კიდობანსა  ცა მეშვიდე მასმცა ვეცი  
626 
ამოძვრეს ორნი მონანი  შავნი მართ ვითა ფისანი  
ქალი გარდმოსვეს  სისხონი ვნახენ მისისა თმისანი  
მას რომე ელვა ჰკრთებოდა  ფერნიმცა ჰგვანდეს რისანი  
მან განანათლა საეყარო  გაცუდდეს შუქნი მზისანი  
627 
სიხარულმან ამაჩქარა  ამათრთოლა  და ცა მლეწა  
იგი ვარდი შემიყვარდა  რომე თოვლსა არ ეხეწა  
დავაპირე შეტევება  ვთქვი   წავიდე მათკე მე  წა   
ჩემსა შავსა სულიერი რამცა ვითა გარდეხვეწა   
628 
ცხენი გავქუსლე  იქმოდა შამბი ხმასა და ხრიალსა  
ვეღარ მივუსწარ  გამესწრნეს  რაზომცა ვსცემდი წრტიალსა  
ზღვის პირსა მივე  შევხედენ  ჩნდა ოდენ მზისა ტიალსა  
გამშორვებოდეს  წამსლვოდეს  ამისთვის დავეწვი ალსა   
629 
ესე მესმა ფრიდონისგან  მომემატა ცეცხლთა სიცხე  
ცხენისაგან გარდავიჭერ  თავი სრულად გავიკიცხე  
ჩემთა ღაწვთა დანადენი მე ჩემივე სისხლი ვიცხე  
ვუთხარ   მომკალ  უჩემოსა ენახამცა ვისცა ის ხე   
630 
ესე ჩემგან გაუკვირდა ფრიდონს  მეტად ეუცხოვა  
მაგრა მეტად შევებრალე  ტირილითა მესათნოვა  
ვითა შვილი დამადუმა  მემუდარა  შემეპოვა  
თვალთათ ვითა მარგალიტი ცრემლი ცხელი გარდმოთოვა  
631 
ვაგლახ მეო  რა გიამბე ფათერაკად  მცთარმან  შმაგად   
მოვახსენე   ნურა გაგვა  ნუ ინავღლი მაგას მაგად  
იგი მთვარე ჩემი იყო  მით მედების ცეცხლი მდაგად  
აწ გიამბობ  რათგან თავი გინდა ჩემად ამხანაგად   
632 
ფრიდონს ვუთხარ ყველაკაი ჩემი  თავსა გარდასრული  
მან მითსრა  თუ   რას ვიტყოდი მოცთომილი გაბასრული   
შენ  მაღალი ინდოთ მეფე  ჩემსა რადმე ხარ მოსრული  
სახელმწიფო საჯდომი და ტახტი გმართებს  სრაცა სრული   
633 
კვლაცა მითხრა   ვისცა ღმერთი საროს მორჩსა ტანად უხებს  
მას ლახვარსა მოაშორვებს  თუცა პირველ გულსა უხებს  
იგი მოგვცემს წყალობასა მისსა  ზეცით მოგვიქუხებს  
ჭირსა ლხინად შეგვიცვალებს  არაოდეს შეგვაწუხებს   
634 
წამოვედით ნატირებნი  სრას დავსხედით თავის წინა  
ფრიდონს ვუთხარ   ჩემი შემწე შენგან კიდე არავინ ა   
ვითა ღმერთმან შენი მსგავსი სოფლად არა მოავლინა  
მაშა  რათგან შეგემეცენ  ამის მეტი რად რა მინა  
635 
არ ავი გესვა მოყვარე  ჟამი თუ მომხვდეს ჟამისად  
ენა  გონება მახმარე გამოსარჩევლად ამისად  
რა მოვაგვარო  რა მიჯობს სალხენლად ჩემად და მისად  
თუ ვერას ვარგებ  ვიქენები ვერ დამყოვნელი წამისად   
636 
მან მითხრა   ბედი ღმრთისაგან მიჯობსღა ამას რომელი  
მოსრულ ხარ ჩემად წყალობად მეფე ინდოეთს მჯდომელი  
მემცა რად ვიყავ ამისთვის მადლისა რასმე მნდომელი  
ერთი ვარ მონა მონებად წინაშე თქვენსა მდგომელი  
637 
ესე ქალაქი გზა არის ნავთა  ყოველგნით მავალთა  
შემომკრეფელი ამბავთა უცხოთა რათმე მრავალთა  
აქა მოგვესმის ამბავი  შენ რომე დაუწვავ ალთა  
ნუთუ ქმნას ღმერთმან გარდახდა მაგ შენთა ჭირთა მრავალთა  
638 
ჩვენ გავგზავნნეთ მენავენი  რომელთაცა კვლა უვლია  
მოგვინახონ იგი მთვარე  ვისთვის ჭირი არ გვაკლია  
მუნამდისცა მოიჭირვე  გონებამან არ დაგლია  
ყოლა ჭირი არ ეგების  თუ მცა ლხინმან არ დასძლია   
639 
კაცნი იხმნა მასვე წამსა  ესე საქმე დავიურვეთ  
უბრძანა  თუ   ნავებითა წადით  ზღვა ზღვა მოიცურვეთ  
მოგვინახეთ  საყვარელსა მისსა მისთვის მოასურვეთ  
თავთა ჭირი უათასეთ  რადმც უშვიდეთ  რადმცა ურვეთ   
640 
აჩინნა კაცნი  სადაცა სადგურნი ნავთა სჩენოდეს  
უბრძანა   ძებნეთ ყოველგან  რაცა ვის მისი გსმენოდეს   
მოლოდნა მიჩნდა სალხინოდ  პატიჟნი მო რე მლხენოდეს  
უმისოდ ლხინი მინახავს  ამა დღისათვის მრცხვენოდეს  
641 
ფრიდონ საჯდომნი დამიდგნა ადგილსა საპატრონოსა  
მითხრა  თუ   მცთარ ვარ  აქამდის ვერ მივჰხვდი გასაგონოსა  
ხარ დიდი მეფე ინდოთა  რა ვით ვინ მოგაწონოსა  
ვინ არის კაცი  რომელმან თავი არ დაგამონოსა    
642 
რას ვაგრძელებდე  მოვიდეს ყოვლგნით ამბვისა მბობელნი  
ცუდნი და ცუდთა ადგილთა თავისა დამაშრობელნი  
ვერა  ვერ ეცნა  ვერ იყვნეს ვერას ამბვისა მცნობელნი  
მე უფრო მდინდეს თვალთაგან კვლა ცრემლნი შეუშრობელნი  
643 
მე ფრიდონს ვუთხარ   ესე დღე ვითა მესაზაროების  
ამისად მოწმად ღმერთი მყავს  სათქმელად მეუცხოების  
უშენოდ მყოფსა ღამე და დღეცა მესაღამოების  
დახსნილ ვარ ლხინსა ყოველსა  მით გული ჭირსა მოების  
644 
მაშა მე მისსა ამბავსა რათგან აღარას მოველი  
ვეღარ ვიქმნები  გამიშვი  ვარ ფარმანისა მთხოველი   
ფრიდონს რა ესმა  ატირდა  სისხლითა მუნ მორწყო ველი  
მითხრა  თუ   ძმაო  დღესითგან ცუდ ჩემი ლხინი ყოველი   
645 
თუცა დია მოიჭირვეს  ვერცა ეგრე დამიჭირეს  
მისთა სპათა მუხლ მოყრილთა თავი მათი ჩემ კერძ ირეს  
მეხვეოდეს  მაკოცებდეს  ატირდეს და ამატირეს  
 ნუ წახვალო  დაგაწამოთ  სიცოცხლეა ჩვენი ვირეს   
646 
ეგრე ვუთხარ   თქვენი გაყრა მეცა დია მეძნელების  
მაგრა ლხინი უმისოსა ჩემგან ძნელად გაიძლების  
ჩემსა ტყვესა ვერ გავსწირავ  თქვენცა დია გებრალების  
ნუვინ მიშლით  არ დავდგები  არცა ვისგან დამეშლების   
647 
მერმე ფრიდონ მოიყვანა  მიძღვნა ესე ჩემი ცხენი  
მითხრა   ჰხედავ  პირი მზისა  თქვენ საროსა ეგეც ხენი  
ვიცი  მეტი არა გინდა  ძღვენნი რადმცა გავკიცხენი  
თვით ამანვე მოგაწონოს სახედრობა სიფიცხენი   
648 
ფრიდონ გამომყვა  წავედით  ორთავე ცრემლნი ვღვარენით  
მუნ ერთმანერთსა ვაკოცეთ  ზახილით გავიყარენით  
სრულად ლაშქარნი მტიროდეს გულითა მართლად  არ ენით  
გაზრდილ გამზრდელთა გაყრასა ჩვენ თავნი დავადარენით  
649 
ფრიდონისით წამოსრულმან წავე ძებნად  კვლა ვიარე  
რომე არა არ დამირჩა ხმელთა ზედა  ზღვათა გარე  
მაგრა მისსა მნახავსაცა კაცსა ვერას შევეყარე  
გული სრულად გამიშმაგდა  თავი მხეცთა დავადარე  
650 
ვთქვი  თუ   ჩემგან აღარა ხამს სიარული  ცუდი ცურვა  
ნუთუ მხეცთა სიახლემან უკუმყაროს გულსა ურვა   
მონათა და ამა ასმათს სიტყვა ვუთხარ შვიდი  თუ რვა  
 ვიცი  რომე დამირჯიხართ  დია გმართებს ჩემი მდურვა  
651 
აწ წადით და მე დამაგდეთ  ეტერენით თავთა თქვენთა  
ნუღარ უჭვრეტთ ცრემლთა ცხელთა  თვალთა ჩემთათ მონადენთა   
რა ესენი მოისმენდეს საუბართა ესოდენთა  
მითხრეს   ჰაÎ ჰაÎ  რასა ჰბრძანებ  ნუ მოასმენ ყურთა ჩვენთა  
652 
უშენოსა ნუმცა ვნახავთ ნუ პატრონსა  ნუ უფალსა  
ნუთუ ღმერთმან არ გაგვყარნეს ცხენთა თქვენთა ნატერფალსა  
თქვენ გიჭვრეტდეთ საჭვრეტელსა შვენიერსა  სატურფალსა   
თურე ბედი მოაღაფლებს კაცსა ეგზომ არ ღაფალსა  
653 
ვეღარ გავგზავნენ  სიტყვანი მესმნეს მონათა ჩემთანი  
მაგრა დავყარენ არენი მე კაცრიელთა თემთანი  
სახლად სამყოფნი მიმაჩნდეს თხათა და მათ ირემთანი  
გავიჭერ  სრულად დავტკეპნენ ქვე მინდორნი და ზე მთანი  
654 
ესე ქვაბნი უკაცურნი ვპოვენ  დევთა შეეკაფნეს  
შემოვები  ამოვწყვიდენ  ყოლა ვერას ვერ მეხაფნეს  
მათ მონანი დამიხოცნეს  ჯაჭვნი ავად მოექაფნეს  
საწუთრომან დამაღრიჯა  ცქაფნი მისნი კვლა მეცქაფნეს  
655 
დევთა ყვირილი  ზახილი ზეცამდის აიწეოდა  
მათისა ლახტის ცემითა ქვეყანა შეირყეოდა  
მზე დააბნელეს მტვერითა  ალვის შტო შეირხეოდა  
ასი ერთ კერძოთ მომიხდეს  დავფრიწე  დაიხეოდა  
656 
აჰა  ძმაო  მაშინდითგან აქა ვარ და აქა ვკვდები  
ხელი მინდორს გავიჭრები  ზოგჯერ ვტირ და ზოგჯერ ვბნდები  
ესე ქალი არ დამაგდვბს    არს მისთვისვე ცეცხლ ნადები    
ჩემად ღონედ სიკვდილისა მეტსა არას არ ვეცდები  
657 
რომე ვეფხი შვენიერი სახედ მისად დამისახავს  
ამად მიყვარს ტყავი მისი  კაბად ჩემად მომინახავს  
ესე ქალი შემიკერავს  ზოგჯერ სულთქვამს  ზოგჯერ ახავს  
რათგან თავი არ მომიკლავს  ხრმალი ცუდად მომიმახავს  
658 
მისსა ვერ იტყვის ქებასა ყოველი ბრძენთა ენები  
მას დაკარგულსა ვიგონებ მე  სიცოცხლისა მთმენები  
მას აქათ ვახლავ ნადირთა  თავსა მათებრვე მხსენები  
სხვად არას ვიაჯ ღმრთისაგან  ვარ სიკვდილისა მქენები   
659 
პირსა იცა  გაიხეთქა ღაწვი  ვარდი აახეწა  
ლალი ქარვად გარდაიქცა  ბროლი სრულად დაილეწა  
ავთანდილსცა ცრემლი წასდის წამწამთაგან ერთ სახე  წა   
მერმე ქალმან დაადუმა  მუხლ მოყრილი შეეხვეწა  
660 
ტარიელ უთხრა ავთანდილს  ასმათის დად სამებულმან  
 შენ ყველაკაი გაამე მე ვერას ვერ ამებულმან  
გიამბე ჩემი ამბავი სიცოცხლე გაარმებულმან  
აწ წადი  ნახე შენი მზე ნახვისა მოჟამებულმან   
661 
ავთანდილ უთხრა   მე შენი გაყრა არ მომეთმინების    
თუ გაგეყრები  თვალთაგან ცრემლიცა დამედინების  
მართალსა გითხრობ  ამისი კადრება ნუ გეწყინების  
შენ ვისთვის ჰკვდები  მაგითა მას არა არ ელხინების  
662 
რა აქიმი დასნეულდეს  რაზომ გინდა საქებარი  
მან სხვა უხმოს მკურნალი და მაჯაშისა შემტყობარი  
მას უამბოს  რაცა სჭირდეს სენი  ცეცხლთა მომდებარი  
სხვისა სხვამან უკეთ იცის სასარგებლო საუბარი  
663 
რაცა გითხრა  მომისმინე  ბრძენი გეტყვი  არა ხელი  
ასი გმართებს გაგონება  არ გეყოფის  არ  ერთხელი  
კარგად ვერას ვერ მოივლენს კაცი აგრე გულ ფიცხელი  
აწ მე მინდა ნახვა მისი  ვისგან დამწვავს ცეცხლი ცხელი  
664 
იგი ვნახო  სიყვარული მისი ჩემთვის დავამტკიცო  
მოვახსენო  რაცა მეცნას  მეტი საქმე არა მიცო  
შენ გენუკევ  შემაჯერო  ღმერთი იღმრთო  ცაცა იცო  
ერთმანერთი არ გავწიროთ  მაფიცო და შემომფიცო  
665 
რომე აქათ არ წახვიდე  შენ თუ ამას შემეპირო  
მეცა ფიცით შეგაჯერო  არასათვის არ გაგწირო  
კვლა მოვიდე შენად ნახვად  შენთვის მოვკვდე  შენთვის ვირო  
ღმერთსა უნდეს  ვისთვის ჰკედები  მისთვის ეგრე არ გატირო   
666 
მან მიუგო   უცხოს უცხო ეგრე ვითა შეგიყვარდი  
გასაყრელად გეძნელები  იადონსა ვითა ვარდი  
რაგვარამცა დაგივიწყე  რაგვარამცა უკუმქარდი  
ღმერთმან ქმნას და კვლაცა გნახო ალვა მორჩი  განაზარდი  
667 
პირი შენი ნახვად ჩემად თუ მობრუნდეს  ტანი იხოს  
გული მინდორს არ გაიჭრეს  არ ირმოს და არცა ითხოს  
თუ გიტყუო  მოგაღორო  ღმერთმან რისხვით გამიკითხოს  
შენმან ჭვრეტა სიახლემან მომაქარვოს სევდა  მითხოს   
668 
ამას ზედა შეიფიცნეს მოყვარენი  გულ სადაგნი  
იაგუნდნი ქარვის ფერნი  სიტყვა ბრძენნი  ცნობა შმაგნი  
შეუყვარდა ერთმანერთი  სწვიდეს მიწყივ გულსა დაგნი  
მას ღამესა ერთგან იყვნეს შვენიერნი ამხანაგნი  
669 
ავთანდილცა მასვე თანა ტიროდა და ცრემლი ღვარა  
რა გათენდა  წამოვიდა  აკოცა და გაეყარა  
ტარიელს თუ ვით ეწყინა  რა ქმნას  ამას ვერ მიმხვდარა  
ავთანდილცა ჩატიროდა  შამბი შიგან ჩაიარა  
670 
ავთანდილს ასმათ ჩამოჰყვა  ზენარით ეუბნებოდა  
მუხლთა უყრიდა  ტიროდა  თითითა ეხვეწებოდა  
ადრე მოსლვასა ჰვედრებდა  მართ ვითა ია ჭნებოდა  
მან უთხრა   დაო  უთქვენოდ სხვა რამცა მეგონებოდა  
671 
ადრე მოვალ  არ გაგწირავ  არას დავზამ შინა ხანსა  
ოდენ სხვაგან არ წავიდეს  ნუსად არებს იმა ტანსა  
აქათ ორ თვე არ მოვიდე  ვიქმ საქმესა დაუგვანსა  
შეიგენით  მიცემულ ვარ ჭირსა რასმე თანისთანსა  
 
ამბავი ავთანდილისა არაბეთს შექცევისა 
 
672 
იგი მუნით წარმოსრული სევდამანცა განა მოკლა  
პირსა იხოკს  ვარდსა აზრობს  ხელი მისი გაამხოკლა  
სისხლსა  მისგან დადენილსა  მხეცი ყოვლი გაამლოკლა  
მისმან ფიცხლა სიარულმან შარა გრძელი შეამოკლა  
673 
მუნ მივიდა  სადა იგი მისნი სპანი დაეყარნეს  
ნახეს  იცნეს  რაგვარაცა ჰმართებს  აგრე გაეხარნეს  
შერმადინსცა ახარებდეს  ფიცხლა კაცთა თავნი არნეს  
 მოვიდაო  აქანამდის ვისთვის ლხინი გაგვემწარნეს   
674 
გაეგება  მოეხვია  ზედა დასდვა პირი ხელსა  
აკოცებდა  სიხარულით ცრემლთა ღვრიდა ველთა მრწყველსა  
ესე თქვა  თუ   ნეტარ  ღმერთო  ცხადსა ვხედავ  ანუ ბნელსა  
მე ვით ღირს ვარ ამას  რომე თვალნი ჩემნი გჭვრეტდენ მრთელსა   
675 
ყმამან მდაბლად მოიკითხა  ზედა დასდვა პირი პირსა  
უბრძანა  თუ   ღმერთსა ვჰმადლობ  შენ თუ ჭირად არა გჭირსა   
დიდებულთა თაყვანის სცეს  აკოცებდეს  ვინცა ღირს  ა  
ზარსა სცემდეს  უხაროდა უფროსსა და თუნდა მცირსა  
676 
მოვიდეს  სადა საყოფად სახლი დგა მუნ აგებული  
მოვიდა ნახვად ყოველი მის ქალაქისა კრებული  
მაშინვე დაჯდა ნადიმად მორჭმით ლაღი და შვებული  
ენა მის დღისა შვებასა ყოლა ვერ იტყვის კლებული  
677 
შერმადინს უთხრა  უამბო ყოველი მისგან ნახული  
ანუ ვით პოვა იგი ყმა  მისგანვე მზედ დასახული  
ავთანდილს ცრემლი უყოფდა  უბნობდა თვალ დაფახული  
 უმისოდ მყოფსა სწორად მიჩს ჩემთვის დარბაზი და ხული   
678 
მუნ ამბავი შინაური ყველაკაი მოახსენა  
 შენი წასლვა არვინ იცის  რაცა მითხარ  აგრე ვქმენა   
მას დღე მუნით არ წავიდა  ინადიმა  გაისვენა  
ცისკრად შეჯდა  გაემართა  დღე რა მზემან გაათენა  
679 
არცაღა დაჯდა ნადიმად  არცაღა ქმნად ხალვათისა  
შერმადინ მახარობელი წავა მისლვისა მათისა  
ფიცხლა წავიდა  სავალი სამ დღე ვლო დღისა ათისა  
მას ლომსა ნახვა უხარის მის მზისა მოკამათისა  
680 
შესთვალა   მეფე უკადრი ხარმცა მორჭმით და დიდებით  
ამა საქმესა ვიკადრებ შიშით  კრძალვით და რიდებით  
მის ყმისა ვერას ვერ მცნობი ვუხმობდი თავსა ფლიდებით  
აწ ვცან და გაცნევ ყოველსა  მოვალ შვებით და მშვიდებით   
681 
როსტევან   მეფე უკადრი  მორჭმული  შეუპოველი  
შერმადინ მოციქულობა თვით მოახსენა ყოველი  
 ავთანდილ მოვა წინაშე  მის ყმისა ვისმე მპოველი   
ბრძანა   ვცან ჩემი ღმრთისაგან სააჯო და სათხოველი   
682 
თინათინს ჰკადრა შერმადინ  ნათელსა მას უღამოსა  
ავთანდილ მოვა წინაშე  გკადრებს ამბავსა ამოსა   
იგი მით აკრთობს ელვასა  მზისაცა უთამამოსა  
მას საბოძვარი უბოძა  მისი ყველაი დამოსა  
683 
მეფე შეჯდა  გაეგება ყმასა  მუნით მომავალსა  
ამას პირ მზე მეფისაგან ივალებდა ვითა ვალსა  
მიეგება  მოეგება მხიარული გულ მხურვალსა  
დიდებულთა ჯარისაგან ზოგი ჰგვანდა ვითა მთრვალსა  
684 
რა მიეახლა  გარდახდა  ყმამ თაყვანის სცა მეფესა  
აკოცა როსტან  მიმხვდარმან ნიშატთა სიიეფესა  
გულ მხიარულნი  შვებულნი მივლენ დარბაზსა სეფესა  
მის ყმისა მოსლვა უხარის ყოველსა მუნ მეკრეფესა  
685 
მას ავთანდილ თაყვანის სცა   ლომთა ლომმან მზეთა მზესა  
მუნ ბროლი და ვარდ გიშერი გაეტურფა სინაზესა  
პირი მისი უნათლეა სინათლესა ზესთა ზესა  
სახლ საყოფი არა ჰმართებს  ცამცა გაიდარბაზესა  
686 
მას დღე დასხდეს ნადიმობად  გაამრავლეს სმა და ჭამა  
ყმასა მეფე ასრე უჭვრეტს  ვითა შვილსა ტკბილი მამა  
მათ ორთავე აშვენებდა  ფიფქსა   თოვნა  ვარდსა   ნამა  
უხვად გასცეს საბოძვარი  მარგალიტი ვითა დრამა  
687 
სმა გარდახდა  თავის თავის გაიყარნეს მსმელნი შინა  
დიდებულნი არ გაუშვნეს  ყმა დაისვეს ახლოს წინა  
მეფე ჰკითხავს  იგი ჰკადრებს  რაცა ჭირი დაეთმინა  
მერმე მისი  უცნობოსა  რა ენახა  რა ესმინა  
688 
 მას ვახსენებდე  ნუ გიკვირს  თქმა მჭირდეს მიწყივ ახისა  
მზე თუ ვთქვა მსგავსი მისი და ანუ მისისა სახისა  
ვინ უნახავ ქმნის გონება ყოველთა კაცთა მნახისა  
ვარდი დამჭნარი ეკალთა შუა  შორს მყოფი  ახ  ის ა   
689 
რა ჭირი კაცსა სოფელმან მოუთმოს მოუთმინამან  
ქაცვი ლერწამმან  ზაფრანა იმსგავსოს ფერად მინამან  
ავთანდილ  მისმან მხსენებმან  ღაწვი ცრემლითა მინამან  
წვრილად უამბო ამბავი მან  მისმან მონასმინამან  
690 
 ქვაბნი ომითა წაუხმან  სახლად აქვს დევთა სახლები  
საყვარელისა მისისა ქალი ჰყავს თვით ნაახლები  
ვეფხისა ტყავი აცვია  ცუდად უჩს სტავრა ნახლები  
არღარა ნახავს სოფელსა  ცეცხლი სწვავს ახალ ახლები   
691 
რა დაასრულა ამბავი  საქმე მისისა ჭირისა  
ნახვა მის მზისა ნათლისა  მის თვალად არ დუხჭირისა  
ეამა  უქეს ვარდისა ხელი  მძლედ დანამჭირისა  
 ეგე კმა სიმხნე სიმხნისად  რადღა ხარ მომხვეჭი რისა   
692 
გამხიარულდა თინათინ ამა ამბისა სმენითა  
მას დღე იხარებს სმისა და ჭამისა არ მოწყენითა  
კვლა საწოლს დაჰხვდა მის მზისა მონა სიტყვითა ბრძენითა  
მისლვა ებრძანა    ეამა  თქმა არ ეგების ენითა  
693 
ყმა წავიდა მხიარული  ლმობიერი  არ გამწყრალი  
ლომი მინდორთ ლომთა თანა მინდორს რული  ფერ ნამკრთალი  
ყმა სოფლისა ხასიათი  ჯავარი და სრული ლალი  
მაგრა ჰქონდა გულისათვის გული გულსა განაცვალი  
694 
მზე უკადრი ტახტსა ზედა ზის მორჭმული  არ ნადევრი  
წყლად ევფრატსა უხვად ერწყო ედემს რგული ალვა მჭევრი  
ბროლ ბადახშსა აშვენებდა თმა გიშერი  წარბი ტევრი  
მე ვინ ვაქებ  ათენს ბრძენთა  ხამს  აქებდეს ენა ბევრი  
695 
ყმა მხიარული წინაშე დასვა სკამითა მისითა  
სხენან სავსენი ლხინითა  ორთავე შესატყვისითა  
უბნობენ ლაღნი  წყლიანნი არა სიტყვითა მქისითა  
უთხრა   ჰპოვეა  პატიჟნი ჰნახენ ძებნითა ვისითა   
696 
ჰკადრა   რა კაცსა სოფელმან მისცეს წადილი გულისა  
ხსოვნა არა ხამს ჭირისა  ვით დღისა გარდასრულისა  
ვპოვე ხე  ტანი ალვისა  სოფლისა წყალთა რწყულისა  
მუნ პირი  მსგავსი ვარდისა  მაგრა აწ ფერ ნაკლულისა  
697 
მუნ სარო  მსგავსი ვარდისა  ვნახე  მისჭირდა  მი  ნები  
იტყვის   დავკარგე ბროლი და სადა ჰრთავს ბროლსა მინები   
მით ვიწვი  რათგან ჩემებრვე ცეცხლი სწვავს მოუთმინები  
მერმე კვლა ჰკადრა ამბავი მან  მისგან მონასმინები  
698 
სიარულსა მისგან ძებნად  სრულ პატიჟთა მოსთვლის  ჭირსა  
მერმე ჰკადრა  საწადლისა ღმერთმან პოვნა ვით აღირსა  
 საწუთრო და სოფელს ყოფა  კაცი უჩსო  ვით ნადირსა  
ოდენ ხელი მხეცთა თანა იარების მინდორს  ტირსა  
699 
ნუ მკითხავ  ქება რა გკადრო  ჩემგან რა გაგეგონების  
მისსა მნახავსა ნახული აღარა მოეწონების  
თვალნი მჭვრეტელთა  ვით მზისა ციაგსა  დაეღონების  
ვარდი შექმნილა ზაფრანად  აწ ია შეიკონების   
700 
წვრილად ჰკადრა  რა იცოდა  რა ნახულად  რა ნასმენად  
 ვითა ვეფხსა წავარნა და ქვაბი აქვსო სახლად  მენად  
ქალი ახლავს სასურველად  სულთა დგმად და ჭირთა თმენად   
ვაÎ  სოფელმან სოფელს მყოფი ყოვლი დასვა ცრემლთა დენად  
701 
ქალსა რა ესმა ამბავი  მიჰხვდა წადილი ნებისა  
განათლდა პირი მთვარისა  ვით ნათლად ნავანებისა  
იტყვის   რა ვუთხრა პასუხი მას სათნებლისა თნებისა  
რაა წამალი მისისა წყლულისა განკურნებისა   
702 
ყმა ეტყვის   ვის აქვს მინდობა კაცისა მომცქაფავისა  
მან ჩემთვის დაწვა თავისა დადვა  არ დასაწვავისა  
დრო დამიც ჩემგან მისლვისა  მითქვამს დადება თავისა  
მზე შემიფიცავს თავისა  ჩემგან მზედ სახედავისა  
703 
ხამს მოყვარე მოყვრისათვის თავი ჭირსა არ დამრიდად  
გული მისცეს გულისათვის  სიყვარული გზად და ხიდად  
კვლა მიჯნურსა მიჯნურისა ჭირი უჩნდეს ჭირად დიდად  
აჰა  მაქვსმცა უმისოსა ლხინი არმად  თავი ფლიდად   
704 
მზე ეტყვის   მომხვდა ყოველი ჩემი წადილი გულისა  
პირველ  შენ მოხვე მშვიდობით  მპოვნელი დაკარგულისა  
მერმე  ზრდა სიყვარულისა გაქვს  ჩემგან დანერგულისა  
ვპოვე წამალი გულისა  აქამდის დადაგულისა  
705 
საწუთრო კაცსა ყოველსა ვითა ტაროსი უხვდების  
ზოგჯერ მზეა და ოდესმე ცა რისხვით მოუქუხდების  
აქამდის ჭირი ჩემზედა აწ ესე ლხინი უხვდების  
რათგან შვება აქვს სოფელსა  თვით რად ვინ შეუწუხდების  
706 
შენ არ გატეხა კარგი გჭირს ზენაარისა  ფიცისა  
ხამს გასრულება მოყვრისა სიყვარულისა მტკიცისა  
ძებნა წამლისა მისისა და ცოდნა ხამს უვიცისა  
ჩემი თქვი  რა ვქმნა ბნელ ქმნილმან  მზე მიმეფაროს  მი   ცისა   
707 
ყმამან ჰკადრა   სიახლითა შევჰრთე ჭირი შვიდსა მე რვა  
ცუდი არის დამზრალისა გასათბობლად წყლისა ბერვა  
ცუდი არის სიყვარული  ქვეით კოცნა  მზისა წვერვა  
თუ გეახლო  ერთხელ ვა და  რა მოგშორდე  ათასჯერ ვა  
708 
ვაÎ თუ გავიჭრა  გაჭრილსა სადა  გლახ  დამწვავს სამ ალი  
გული ძეს საგნად ისრისა  მესრის საკრავად სამალი  
დრო სიცოცხლისა ჩემისა დღესითგან ჩანს ნასამალი  
მალვა მწადს  მაგრა გარდახდა ჟამი პატიჟთა სამალი  
709 
მესმა თქვენი ნაუბარი  გავიგონე  რაცა ჰბრძანე  
ვარდსა ქაცვი მოაპოვნებს  ეკალთამცა რად ვეფხანე  
მაგრა  მზეო  თავი მზესა ჩემთვის სრულად დააგვანე  
სიცოცხლისა საიმედო ნიშანი რა წამატანე   
710 
ყმა ტკბილი და ტკბილ ქართული  სიკეთისა ხელის მხდელი  
ამას ზედა ეუბნების  ვით გაზრდილსა ამო მზრდელი  
ქალმან მისცნა მარგალიტნი  სრულ ქმნა მისი საწადელი  
ღმერთმან ქმნას და გაუსრულდეს ლხინი ესე აწინდელი  
711 
რა სჯობს  რა კაცმან გიშერი ბროლ ლალსა თანა ახიოს  
ანუ ბაღს ალვა საროსა ახლოს რგოს  მორწყოს  ახიოს  
მისსა მჭვრეტელსა ალხინოს  ვერ  მჭვრეტსა ავაგლახიოს  
ვაÎ მოყვარისა გაყრილსა  ახი ოს ეყოს  ახი ოს  
712 
მათ მიჰხვდა ლხინი ყოველი ერთმანერთისა ჭვრეტითა  
ყმა წამოვიდა გაყრილი  მივა გულითა რეტითა  
მზე ტირს სისხლისა ცრემლითა  ზღვისაცა მეტის მეტითა  
იტყვის   ვერ გაძღა სოფელი  ვაÎ  სისხლთა ჩემთა ხვრეტითა   
713 
ყმა წავიდა სევდიანი  მკერდსა იცემს  ამად ილებს  
რომე კაცსა მიჯნურობა ატირებს და გააფრდილებს  
რა ღრუბელი მიეფარვის  მზე ხმელეთსა დააჩრდილებს    
მის მოყვრისა მოშორვება კვლა აბინდებს  არ ადილებს  
714 
სისხლმან და ცრემლმან გარევით ღაწვი ქმნის ღარად და ღარად  
იტყვის   მზე ჩემგან თავისად კმა დასადებლად აღარად  
მიკვირს  თუ გული ალმასი შავმან წამწამმან დაღა რად  
ვირე ვნახვიდე  სოფელო  მინდი სალხინოდ აღარად  
715 
ვინ გუშინ ედემს ნაზარდი ალვა მრგო  მომრწყო  მახია  
დღეს საწუთრომან ლახვარსა მიმცა  დანასა მახია  
დღეს გული ცეცხლსა უშრეტსა დაბმით დამიბა მახია  
აწყა ვცან  საქმე სოფლისა ზღაპარია და ჩმახია   
716 
ამას მოსთქვამს  ცრემლსა აფრქვევს  ათრთოლებს და აწანწარებს  
გულ ამოსკვნით  ოხრვა სულთქვმით მიხრის ტანსა  მიაწარებს  
საყვარლისა სიახლესა მოშორვება გაამწარებს  
ვაÎ  საწუთრო ბოლოდ თავსა ასუდარებს აზეწარებს  
717 
ყმა მივიდა  საწოლს დაჯდა  ზოგჯერ ტირს და ზოგჯერ ბნდების  
მაგრა ახლავს გონებითა საყვარელსა  არ მოსწყდების  
ვით მწვანვილსა თრთვილისაგან  პირსა ფერი მოაკლდების  
ჰხედავთ  ვარდსა უმზეობა რაგვარ ადრე დააჩნდების  
718 
გული კრულია კაცისა  ხარბი და გაუძღომელი  
გული ჟამ ჟამად ყოველთა ჭირთა მთმო  ლხინთა მნდომელი  
გული   ბრმა  ურჩი ხედვისა  თვით ვერას ვერ გამზომელი  
ვერცა ჰპატრონობს სიკვდილი  ვერცა პატრონი რომელი   
719 
რა გულსა უთხრნა გულისა სიტყვანი საგულისონი  
თვით მარგალიტნი მოიხვნა მის მზისა სამეყვისონი  
მის მზისა მკლავსა ნაბამი  მათ კბილთა შესატყვისონი  
პირი დასდვა და აკოცა  ცრემლი სდის  ვითა ბისონი  
720 
რა გათენდა  კაცი მოვა მომკითხავი  დარბაზს მხმობი  
ყმა წავიდა ლაღი  ნაზი  ნაღვიძები  ძილ ნაკრთობი  
ერთმანერთსა ეჯარვიან  დგას მჭვრეტელთა ჯარი მსწრობი  
მეფე მინდორს ეკაზმოდა  მოემზადა დაბდაბ ნობი  
721 
მეფე შეჯდა  მაშინდელი ზარი აწმცა ვით ითქმოდა  
ქოს დაბდაბთა ცემისაგან ყურთა სიტყვა არ ისმოდა  
მზესა ქორნი აბნელებდეს  ძაღლთა რბოლა მიდამოდა  
მას დღე მათგან დანაღვარი სისხლი ველთა მოესხმოდა  
722 
ინადირეს  შემოიქცეს მხიარულნი მინდორს რულნი  
შეიტანნეს დიდებულნი  თავადნი და სპანი სრულნი  
დაჯდა  დახვდეს მოკაზმულნი საჯდომნი და სრანი სრულნი  
ხმას სცემს ჩანგი ჩაღანასა  მომღერალნი იყვნეს სრულნი  
723 
ყმა ახლოს უჯდა მეფესა  ჰკითხვიდა  ეუბნებოდა  
ბაგეთათ გასჭვირს ბროლ ლალი  მათ კბილთათ ელვა ჰკრთებოდა  
ღირსნი ახლოს სხდეს  ისმენდეს  შორს ჯარი დაიჯრებოდა  
უტარიელოდ ხსენება არვისგან იკადრებოდა  
724 
ყმა მივიდა გულ მოკლული  ცრემლი ველთა მოედინა  
მართ მისივე სიყვარული უარებდის თვალთა წინა  
ზოგჯერ ადგის  ზოგჯერ დაწვის  ხელსა რადმცა დაეძინა  
რაცა აჯა დათმობისა გულმან ვისმცა მოუსმინა  
725 
წევს  იტყვის   გულსა სალხინო რამცაღა დავუსახეო  
მოგშორდი  ედემს ნაზარდო ტანო ლერწამო და ხეო  
შენთა მჭვრეტელთა ნიშატო  ვერ მჭვრეტთა სავაგლახეო  
ცხადად ნახვასა არ ღირს ვარ  ნეტამცა სიზმრად გნახეო   
726 
ამას მოთქმიდის ტირილით ცრემლისა დასაღვაროთა  
კვლა გულსა ეტყვის   დათმობა ჰგვანდეს სიბრძნისა წყაროთა  
არ დავთმოთ  რა ვქმნათ  სევდასა  მითხარ  რა მოვუგვაროთა  
თუ ლხინი გვინდა ღმრთისაგან  ჭირიცა შევიწყნაროთა   
727 
კვლა იტყვის   გულო  რაზომცა გაქვს სიკვდილისა წადება  
სჯობს სიცოცხლისა გაძლება  მისთვის თავისა დადება  
მაგრა დამალე  არ გაჩნდეს შენი ცეცხლისა კვლა დება  
ავად შეჰფერობს მიჯნურსა მიჯნურობისა ცხადება   
 
დათხოვა ავთანდილისა როსტევან მეფესთანა ვაზირის საუბარი 
 
728 
რა გათენდა  შეეკაზმა  ყმა გავიდა ადრე გარე  
იტყვის   ნეტარ  მიჯნურობა არ დამაჩნდეს  და მცა ვფარე   
დათმობასა ეაჯების გულსა   შენ რა მოუგვარე   
ცხენსა შეჯდა  წამოვიდა ვაზირისა სახლსა მთვარე  
729 
ვაზირმან ცნა  გაეგება   ჩემსა მზეა ამოსრული  
ამას თურე მახარებდა დღეს ნიშანი სახარული   
მიეგება  თაევანის სცა  ჰკადრა სრულსა ქება სრული  
ხამს სტუმარი სასურველი  მასპინძელი მხიარული  
730 
ყმა გარდასვა მასპინძელმან  არ ღაფალმან  ავმან  უქმან  
ფერხთა ქვეშე ხატაურსა უფენენ და მიწად უქმან  
ყმამან სახლი გაანათლა  ვით სამყარო მზისა შუქმან  
თქვეს   სურნელი სული ვარდთა დღეს მოგვბერა ქვენამ ბუქმან   
731 
დაჯდა  მისთა შემხედველთა გული მათი მართლად ხელეს  
მისთა მჭვრეტთა მისთვის ბნედა თავისათვის ისახელეს  
სულთქვმა ბევრი აათასეს  აღარა თუ აერთხელეს  
გაყრა ბრძანეს  გაიყარნეს  ჯალაბობა გაათხელეს  
732 
რა ჯალაბი გაიყარა  ყმა ვაზირსა ეუბნების  
ეტყვის   შენი დამალული დარბაზს არა არ იქმნების  
რაცა გწადდეს საურავი  მეფე იქმს და შენ გეთნების  
გაიგონენ ჭირნი ჩემნი  მკურნე  რაცა მეკურნების  
733 
მის ყმისა ცეცხლი მედების  წვა მისისა მჭირს მწველისა  
მკლავს სურვილი და ვერ ნახვა ჩემისა სასურველისა  
მას ჩემთვის სულნი არ ჰშურდეს შეზღვა ხამს შეუზღველისა  
ხამს სიყვარული მოყვრისა უხვისა  უშურველისა  
734 
მისი ნახვა გულსა ჩემსა ვითა ბადე დაებდა  
მუნვე დარჩა  დათმობაცა მას თანავე დაება  და   
რათგან დასწვავს მოახლეთა  ღმერთსა მზედცა დაებადა  
მერმე ასმათ ჩემთვის დისა მართ დად უფრო დაებადა  
735 
ოდეს წამოვე  შევჰფიცე ფიცითა საშინელითა  
 კვლა მოვალ  გნახავ პირითა არ მტერთა საწუნელითა  
შენსა მე ვეძებ ნათელსა  შენ ხარ გულითა ბნელითა   
ჟამია ჩემგან წასლვისა  მით მწვავს ცეცხლითა ნელითა  
736 
ყოველსავე მართლად გითხრობ  არ სიტყვასა საკვეხელსა  
მიმელის და ვერ მისრულ ვარ  ესე მიდებს ცეცხლსა ცხელსა  
ვერ გავუტეხ ზენაარსა  ვერ გავსწირავ ხელი ხელსა  
რამცა სადა გაუმარჯვდა კაცსა  ფიცთა გამტეხელსა  
737 
რაცა გითხრა  ჩემ მაგიერ როსტანს ჰკადრე  მიედ სრასა  
თავმან მისმან  ფიცით გეტყვი შენ  ვაზირსა  ოსტასრასა  
არ შემიპყრობს  არ დავდგები  თუ შემიპყრობს  მაქმნევს რასა  
მიშველე რა  გული ცეცხლმან არ დამიჭრას  არცა სრასა  
738 
ჰკადრე   ვინ გაქოს ყოველმან პირმან არ მეუმზრახემან  
ვითა ვიშიშვი  გაცნობოს ღმერთმან  ნათელთა მსახემან  
მაგრა მან ყმამან ცეცხლითა დამწვა  ალვისა სახემან  
გული წამსავე წამიღო    ვერათ ვერ შევინახე    მან  
739 
აწ  მეფეო  უმისობა ჩემგან ყოლა არ ეგების  
გული მას აქვს  უგულოსა აქა ხელი რა მეხდების  
თუ რას ვარგებ  პირველ ხვალმე თვით სახელი თქვენ მოგხვდების  
ვერას ვარგებ  გულსა დავსდებ  ჩემი ფიცი არ გატყდების  
740 
წასლვა ჩემი გულსა თქვენსა არ ეწყინოს  არ დაჭმუნდეს  
თავსა ჩემსა გაგებული იქმნას  რაცა ღმერთსა უნდეს  
მანვე ქმნას და გაგიმარჯვდეს  თქვენი თქვენკე და ვე ბრუნდეს  
არ მოვბრუნდე  თქვენმცა ჰსუფევთ  მტერი თქვენი დაძაბუნდეს   
741 
კვლა პირ მზე ეტყვის ვაზირსა   მე სიტყვა შევამცირეო  
წა  ესე ჰკადრე მეფესა  შე  ვინ  ვიდოდეს ვირეო  
მიაჯე ამოდ გაშვება და თავი გაიგმირეო  
ასი ათასი წითელი შენ ქრთამად შეიწირეო   
742 
ვაზირმან უთხრა სიცილით   ქრთამი შენ გქონდეს შენია  
შენგან კმა ჩემად წყალობად  რომე გზა გაგიჩენია  
მაგას რა ვჰკადრებ მეფესა  რაცა აწ თქვენგან მსმენია  
ვიცი  უცილოდ ამავსებს  შოვება არ საწყენია  
743 
თავმან მისმან  მუნვე მომკლავს  ვეჭვ  წამიცა არ წამაროს  
შენი ოქრო შენვე დაგრჩეს  მე  გლახ  მიწა მესამაროს  
მომკალ  კაცსა სიცოცხლისა სწორად რაცა მოეხმაროს  
არ ითქმის და ვერცა ვიტყვი  რა გინდა ვინ მისაგმაროს  
744 
გზა არ წავა თავსა წინა  სიცოცხლე  გლახ  ვით გათნიო  
ამიკლებს და ანუ მომკლავს   ეგე სიტყვა ვითა სთქვიო   
რად არ მუნვე გაიგონე  რად ხარ შმაგი აგეთიო    
სჯობს სიკვდილი აკლებასა  ამას თავსა აწვე ვსწვრთიო  
745 
თუ მეფეცა გაგიშვებდეს  თვით ლაშქარნი რად მოღორდენ  
რად გაგიშვან  რად დაღონდენ  ანუ მზესა რად მოჰშორდენ  
შენ წახვიდე  მტერნი ჩვენნი დაგვთამამდენ  გაგვისწორდენ  
ეგე ასრე არ იქმნების  ვითა ჩიტნი არ გაქორდენ   
746 
ყმა ატირდა  ცრემლით უთხრა   ხამს  თუ დანა გულსა ვიცი  
ჰე ვაზირო  შეგეტყობის  სიყვარული არ თურ იცი  
ანუ სხვაცა არ გინახავს მოყვრობა და არცა ფკიცი  
თუ გინახავს  უმისოსა ჩემი ლხინი ვით ამტკიცი   
747 
მზე დაბრუნდა  არ ვიცოდი  მზესა რამცა დააბრუნვებს  
აწ ვუშველოთ  გვიჯობს  იგი ნაცვლად დღესა დაგვითბუნვებს  
ჩემი ჩემებრ არვინ იცის  რა მამწარებს  რა მატკბუნვებს  
ცუდთა კაცთა საუბარი კაცსა მეტად დააჭმუნვებს  
748 
მეფე ანუ მისნი სპანი  ნეტარ  ხელსა რასა მხდიან  
აწ ვითაცა გაუწყვედლად უცნობოსა ცრემლნი მდიან  
სჯობს წავიდე  არ გავტეხნე  კაცსა ფიცნი გამოსცდიან  
ჭირნი  მისგან უნახავნი  დია  ვის მე გარდუხდიან  
749 
აწ  ვაზირო  მაგა პირსა გული კრული ვით მოგთმინდეს  
რკინა  ჩემი მონაცვალე  ხამს  გაცვილდეს  არ გატინდეს  
ვერ გარდვიხდი ცრემლთა მისთა  ჯეონიცა თვალთა მდინდეს  
მომეხმარე  ნუთუ ჩემგან მოხმარება შენცა გინდეს  
750 
არ გამიშვებს  გავიპარვი  წავალ მათგან შეუგებლად  
ვითა მნუკევს  ეგრე დავჰრთო გული ცეცხლთა მოსადებლად  
ვიცი  ჩემთვის არას გიზამს  თუ არ უნდი გასაძებლად  
თქვი  რა გინდა წაგეკიდოს  თავი დადევ საწამებლად   
751 
ვაზირმან თქვა   შენი ცეცხლი მეცა ცეცხლად მომედების  
ვეღარ ვუჭვრეტ ცრემლთა შენთა  სოფელიცა გაქარდების  
ზოგი თქმა სჯობს არა თქმასა  ზოგი თქმითაც დაშავდების  
ვიტყვი  მოვკვდე  არა მგამა  ჩემი მზეცა თქვენ მოგხვდების   
752 
რა ვაზირმან ესე უთხრა  ადგა  დარბაზს გაემართა  
მეფე დაჰხვდა შეკაზმული  პირი მზეებრ ეწაღმართა  
შეუშინდა  საწყენლისა მოხსენება ვერ შეჰმართა  
დაყრით დადგა  იგონებდა არ საქმეთა საომართა  
753 
მეფემან ნახა ვაზირი დაღრეჯით  დაყმუნვებული  
უბრძანა   რა გჭირს  რა იცი  რად მოხვე შეჭირვებული   
მან ჰკადრა   არა ვიციო  მართ ვარ თავისა ვებული  
მართალ ხართ  მომკლათ  რა გესმას ამბავი გაკვირვებული  
754 
ჩემი ჭმუნვა ჭირსა ჩემსა არცა ჰმატს და არცა სდიდობს  
მეშინიან  თუცა შიშსა მოციქული არ დაჰრიდობს  
აწ ავთანდილ გეთხოვების  მოაჯეობს  არ წამკიდობს  
უმისყმისოდ სოფელსა და საწუთროსა მისთვის ფლიდობს   
755 
რაცა იცოდა  ყველაი ჰკადრა მოშიშრად ენითა  
კვლა მოახსენა   რამცა სცან სიტყვითა ესოდენითა  
თუ რაგვარ მყოფი მინახავს  თუ რაგვარ ცრემლთა დენითა  
მართალ ხართ  თუმცა რისხვანი ჩემთვის იანაზდენითა   
756 
რა მეფემან მოისმინა  გაგულისდა  გაავცნობდა  
ფერი ჰკრთა და გასაშიშრდა  შემხედველთა შეაშთობდა  
შეუზახნა   რა სთქვი  შმაგო  მაგას სხვამცა ვინ მითხრობდა  
ავსა კაცსა ურჩევნია  ავსამცა რას ადრე სცნობდა  
757 
ვითამც რამე სახარული საქმე მითხარ ვითა ადრად  
მაგის მეტი რა ვინ მიყოს  თუ არ მომკლას მუხთლად  ღადრად  
შმაგო  ენა ვით იხმარე აწ მაგისად ჩემად კადრად  
აგრე შმაგი არ ვაზირად  არად ვარგხარ არცა სხვად რად  
758 
ხამსა  კაცმან პატრონისა საწყინარსა არ დახედნეს  
ოდენ სიტყვა უმეცრული უალაგოდ დაიყბედნეს   
მე მაგისად მოსმენამდის რად არ ყურნი შემეჭედნეს  
შენ თუ მოგკლა  სისხლნი შენნი ჩემმან ქედმან მიიქედნეს   
759 
კვლა უბრძანა   თუ მცა მისგან აწ არ იყავ მოგზავნილი  
თავმან ჩემმან  თავსა მოგკვეთ  არად უნდა ამას ცილი  
წა  უკუდეგ  ავი  შმაგი  უმეცარი  შლეგი  წბილი  
შაბაშ სიტყვა  შაბაშ კაცი  შაბაშ საქმე  მისგან ქმნილი   
760 
დადრკა  სკამნი შემოსტყორცნა  ჰკრნა კედელსა  შეალეწნა  
დააცთუნნა  მაგრა მისთვის აალმასნა  არ აძეწნა  
 ვით მიამბე წასლვა მისი  ვინ ალვისა მორჩი ხე წნა   
ვაზირისა ცრემლმან ცხელმან ღაწვნი თეთრნი აახეწნა  
761 
ვაზირმან  გლახ  გამოჰრიდნა  მართ ვეღარას ვერ იძრწივნებს  
გამოძრწა და გამომელდა  გულსა წყლულსა მოიმტკივნებს  
შეის ხასობს  გაის ქუშობს  ენა ასრე მოაყივნებს  
მტერი მტერსა ვერას ავნებს  რომე კაცი თავსა ივნებს  
762 
თქვა   ცოდვათა ჩემთა მსგავსი ღმერთმან მეტი რა მიჩვენოს  
რად მოვღორდი  რად დავბნელდი  ნეტარ  ვინღა გამითენოს  
ვინცა კაცმან კადნიერად პატრონსა რა მოახსენოს  
ჩემნი დღენი მასმცა ადგან  რაძი ვითა გაისვენოს   
763 
ვაზირი გაწბილებული მივა ბედითა შავითა  
ავთანდილს უთხრა დაღრეჯით  პირითა გამქუშავითა  
 მადლი რა გკადრო  აწ თქვენგან გავხასდი მე მაშა ვითა  
ვაÎ  კარგი თავი უებრო დავკარგე  დავაშავითა   
764 
ქრთამსა სთხოვს და ამხანაგობს  თუცა ცრემლსა არ იწურვებს  
  მიკვირს  რად სც�ალს წყლიანობად  რად არ გულსა შეიურვებს   
 ვინ არ მისცეს ქადებული  მოურავსა მოიმდურვებს  
თქმულა   ქრთამი საურავსა ჯოჯოხეთსცა დაიურვებს   
765 
ვით გამხადა  რა მიბრძანა  არ ეგების ჩემგან თხრობა  
რა სიავე  რა სირეგვნე  რა შლუობა  რა შმაგობა  
მე თვით კაცად აღარ ვარგ ვარ  აღარა მიც თავსა ცნობა  
ესე მიკვირს  რად არ მომკლა  მისცა თურე ღმერთმან თმობა  
766 
მეცა ვიცოდი  რაცა ვქმენ  ცთომით არ წამკიდებია  
ვიაზრე  გამიწყრებოდა  ჭმუნვა მით გამდიდებია  
განგებით ქმნილსა რისხვასა ვერავინ დაჰრიდებია  
შენთვის სიკვდილი ლხინად მიჩს  ჭირი არ გამცუდებია   
767 
ყმამან უთხრა   აღარ წასლვა არ ეგების ჩემგან აროს  
იადონი მაშინ მოკვდეს  ოდეს ვარდმან იდამჭნაროს  
ხამს  უძებნოს ცვარი წყლისა  მისთვის თავი ყოვლგან აროს  
ვერ უპოვოს  რა ქმნას  ანუ გული რითა დაიწყნაროს  
768 
უმისოდ მყოფი ვერ გავსძლებ ჯდომასა  ვერცა წოლასა  
მართ ნადირთაებრ გაჭრასა ვირჩევ  მათ თანა რბოლასა  
ასრე გასრულსა რად მნუკევს მისთა მებრძოლთა ბრძოლასა  
სჯობს უყოლობა კაცისა მომდურავისა ყოლასა  
769 
მოვახსენებ ერთხელ კვლაცა  აწ რაზომცა მეფე წყრების  
ნუთუ გაბრჭოს  გული ჩემი ვით იწვის და ვით ენთების  
არ გამიშვებს  გავიპარვი  რა იმედი გარდმიწყდების  
მე თუ მოვკვდე  ჩემი კერძი სოფელიმცა გარდიფხვრების   
770 
მოიუბნეს  ვაზირმან ქმნნა ჭამა სმანი მათნი ფერნი  
უმასპინძლა  ძღვენნი უძღვნნა შვენიერსა შვენიერნი  
მისნი მყოლნი ა ვე ავსნა  მოყმენი და თუნდა ბერნი  
გაიყარნეს  ყმა წავიდა  სახლად ჩადგეს მზისა წვერნი  
771 
შეკრა წითელი ასი ათასი პირად მზემან და ტანად სარომან  
სამასი თავი სტავრა ატლასი უხვმან  ნიადაგ მიუმცთარომან  
სამოცი თვალი ლალ იაგუნდი ფერად მართ ვითა მიუმხვდარომან  
კაცი გაგზავნა ვაზირისასა  ესე ყველაი მისთვის არო მან  
772 
შესთვალა  თუ   რაცა გმართებს  ვით მოგცე და ვით გაქონო  
ვალთა შენთა გარდასახდლად რა ნაცვალი მოვიგონო  
თუღა დავრჩე  შენთვის მოვკვდე  თავი ჩემი დაგამონო  
სიყვარული სიყვარულსა შეგიცალო  შეგიწონო   
773 
მე ვითა ვთქვა უებრობა  სიკეთე და ქება მისი  
კაცი იყო საქმისაცა შესაფერი  შესატყვისი  
ასრე უნდა მოხმარება  გაჰვიდოდეს ვისცა ვისი  
ოდეს კაცსა დაეჭიროს  მაშინ უნდა ძმა და თვისი  
 
ავთანდილისაგან შერმადინის საუბარი 
 
774 
შერმადინს ეტყვის  უბრძანებს პირ მზე  ნათელთა მფენელი  
ესე დღე არის იმედი  ჩემის გულისა მლხენელი  
შენგან თავისა შენისა საჩემოდ გამომჩენელი   
მქებრად ამბვისა მათისა ხამს მკითხავი და მსმენელი  
775 
იტყვის  როსტან არ გამიშვა  არცა სიტყვა მომისმინა  
მან არ იცის  რა მჭირს  ანუ სულ დგმული ვარ ვისგან ვინა  
უმისოდმცა ნუ ცოცხალ ვარ ნუცა გარე  ნუცა შინა  
რაცა საქმე უსამართლო ღმერთმან ვისმცა შეარჩინა  
776 
თუცა მისი არ გაწირვა ჩემგან მტკიცობს  არ სათუობს  
ყოვლი ცრუ და მოღალატე ღმერთსა ჰგმობს და აგრე ცრუობს  
გული  მისი უნახავი  ტირს და სულთქვამს  ვაებს  უშობს  
ლხინსა არას არ იახლებს  კრთების  კუშტობს  ვახშობს  უშობს  
777 
სამი არის მოყვრისაგან მოყვრობისა გამოჩენა  
პირველ  ნდომა სიახლისა  სიშორისა ვერ მოთმენა  
მიცემა და არას შური  ჩუქებისა არ მოწყენა  
გავლენა და მოხმარება  მისად რგებად ველთა რბენა  
778 
რადღა ვაგრძელებ სიტყვასა  ჟამია შემოკლებისა  
აწ გაპარვაა წამალი ამა გულისა ლებისა  
რასაცა გვედრებ  ისმენდი  ვირე დრო გქონდეს ხლებისა  
შენ გაამაგრე დაჭირვა ჩემისა ნასწავლებისა  
779 
აწ მეფეთა სამსახურად პირველ თავი დაამზადე  
სიკეთე და უკლებლობა შენი ერთობ გააცხადე  
სახლი ჩემი შეინახე  სპათა ჩემთა ეთავადე  
სამსახური აქამდისი  კვლა გავლენა გააკვლადე  
780 
მტერთა ჩემთა ენაპირე  ძალი ნუმცა მოგაკლდების  
ერთგულთათვის კარგი ნუ გშურს  ორგულიმცა შენი კვდების  
შემოვიქცე  შენი ჩემგან ვალი კარგად გარდიხდების  
პატრონისა სამსახური არაოდეს არ წახდების   
781 
ესე ესმა  ცრემლი ცხელი შერმადინსა თვალთა სდინდი  
მოახსენა   მარტოებით ჭირსა რადმცა შევუშინდი  
მაგრა რა ვქმნა  უშენოსა დამეცემის გულსა ბინდი  
წამიტანე სამსახურად  მოგეხმარო  რადცა გინდი  
782 
ვის ასმია მარტოსაგან ღარიბობა ეგზომ დიდი  
ვის ასმია პატრონისა ჭირსა შიგან ყმისა რიდი  
დაკარგულსა გიგონებდე  რა ვიქმნები აქა ფლიდი   
ყმამან უთხრა   ვერ წაგიტან  რაზომსაცა ცრემლსა ჰღვრიდი  
783 
შენგან ჩემი სიყვარული ვითამც არა დამეჯერა  
მაგრა საქმე არ მოხდების  ჟამი ასრე დამემტერა  
ვის მივანდო სახლი ჩემი  შენგან კიდე ვინმც მეფერა   
გული დადევ  დაიჯერე  ვერ წაგიტან  ვერა  ვერა  
784 
თუ მიჯნური ვარ  ერთი ვხამ ხელი მინდორთა მე რებად  
არ მარტო უნდა გაჭრილი ცრემლისა სისხლსა ფერებად  
გაჭრა ხელია მიჯნურთა  რად სცალს თავისა ბერებად  
ასრეა ესე სოფელი  შესჯერდი კვლა შეჯერებად  
785 
რა მოგშორდე  მახსენებდი  სიყვარული ჩემი გქონდეს  
არ ვეშიშვი მტერთა ჩემთა  თავი მონად მომიმონდეს  
ხამს  მამაცი გაგულოვნდეს  ჭირსა შიგან არ დაღონდეს  
მძულს  რა კაცსა სააუგო საქმე არა არ შესწონდეს  
786 
მე იგი ვარ  ვინ სოფელსა არ ამოვჰკრეფ კიტრად ბერად  
ვის სიკვდილი მოყვრისათვის თამაშად და მიჩანს მღერად  
ჩემსა მზესა დავეთხოვე  გავუშვივარ  დავდგე მე რად  
მას თუ დავსთმობ  სახლსა ჩემსა ვეღარ დავსთმობ ვისსა ვერად  
787 
აწ ანდერძსა ჩემსა მოგცემ  როსტანს წინა დაწერილსა  
შენ შეგვედრებ  დაგიჭიროს  ვითა გმართებს ჩემსა ზრდილსა  
მოვკვდე  თავსა ნუ მოიკლავ  სატანისგან ნუ იქმ ქმნილსა  
ამას ზედა იტირებდი  დაიდებდი თვალთა მილსა   
 
ანდერძი ავთანდილისა როსტევან მეფის წინაშე 
 
788 
დაჯდა წერად ანდერძისა  საბრალოსა საუბრისად  
 ჰე მეფეო  გავიპარე ძებნად ჩემგან საძებრისად  
ვერ დავდგები შეუყრელად ჩემთა ცეცხლთა მომდებრისად  
შემინდევ და წამატანე მოწყალება ღმრთეებრისად  
789 
ვიცი  ბოლოდ არ დამიგმობ ამა ჩემსა განზრახულსა  
კაცი ბრძენი ვერ გასწირავს მოყვარესა მოყვარულსა  
მე სიტყვასა ერთსა გკადრებ  პლატონისგან სწავლა თქმულსა  
 სიცრუე და ორპირობა ავნებს ხორცსა  მერმე სულსა   
790 
რათგან თავია სიცრუე ყოვლისა უბედობისა  
მე რად გავწირო მოყვარე  ძმა  უმტკიცესი ძმობისა   
არა ვიქმ  ცოდნა რას მარგებს ფილასოფოსთა ბრძნობისა  
მით ვისწავლებით  მოგვეცეს შერთვა ზესთ მწყობრთა წყობისა  
791 
წაგიკითხავს  სიყვარულსა მოციქულნი რაგვარ წერენ  
ვით იტყვიან  ვით აქბენ  ცან  ცნობანი მიაფერენ  
 სიყვარული აღგვამაღლებს   ვით ეჟვანნი  ამას ჟღერენ  
შენ არ ჯერ ხარ  უსწავლელნი კაცნი ვითმცა შევაჯერენ  
792 
ვინ დამბადა  შეძლებაცა მანვე მომცა ძლევად მტერთად  
ვინ არს ძალი უხილავი შემწედ ყოვლთა მიწიერთად  
ვინ საზღვარსა დაუსაზღვრებს  ზის უკვდავი ღმერთი ღმერთად  
იგი გაჰხდის წამის ყოფით ერთსა ასად  ასსა ერთად  
793 
რაცა ღმერთსა არა სწადდეს  არა საქმე არ იქმნების  
მზისა შუქთა ვერ მჭვრეტელი ია ხმების  ვარდი ჭნების  
თვალთა ტურფა საჭვრეტელი ყველა რამე ეშვდინების  
მე ვით გავსძლო უმისობა  ან სიცოცხლე ვით მეთნების  
794 
რაზომცა სწყრები  შემინდევ შეცვლა თქვენისა მცნებისა  
ძალი არ მქონდა ტყვე ქმნილსა მე მაგისისა თნებისა  
აწ წასლვა იყო წამალი ჩემთა სახმილთა გზნებისა  
სადა გინდ ვიყო  რა მგამა  ყოფამცა მქონდა ნებისა  
795 
არას გარგებს სიმძიმილი  უსარგებლო ცრემლთა დენა  
არ გარდავა გარდუვალად მომავალი საქმე ზენა  
წესი არის მამაცისა მოჭირვება  ჭირთა თმენა  
არვის ძალ უც ხორციელსა განგებისა გარდავლენა  
796 
რაცა ღმერთსა გაუგია თავსა ჩემსა გარდასავლად  
გარდამხდეს და შემოვიქცე  აღარ დამრჩეს გული ავლად  
თქვენვე გნახნე მხიარულნი დიდებით და დავლა მრავლად  
მას რა ვარგო  დიდებად და კმარის ესე ჩემად დავლად  
797 
მეფეო  ესე თათბირი  მომკალ  ვინ დამიწუნოსა  
მეფეო  ნუთუ წასლვამან თქვენ ჩემმან დაგაჭმუნოსა  
ვერ ვეცრუვები  ვერ ვუზამ საქმესა საძაბუნოსა  
პირის პირ მარცხვენს  ორნივე მივალთ მას საუკუნოსა  
798 
არ დავიწყება მოყვრისა აროდეს გვიზამს ზიანსა  
ვჰგმობ კაცსა აუგიანსა  ცრუსა და ღალატიანსა  
ვერ ვეცრუვები  ვერ ვუზამ მას ხელმწიფესა მზიანსა  
რა უარეა მამაცსა სულ დიდსა  წასლვა გვიანსა  
799 
რა უარეა მამაცსა ომშიგან პირის მხმეჭელსა  
შემდრკალსა  შეშინებულსა და სიკვდილისა მეჭველსა  
კაცი ჯაბანი რითა სჯობს დიაცსა ქსლისა მბეჭელსა  
სჯობს სახელისა მოხვეჭა ყოველსა მოსახვეჭელსა  
800 
ვერ დაიჭირავს სიკვდილსა გზა ვიწრო  ვერცა კლდოვანი  
მისგან გასწორდეს ყოველი  სუსტი და ძალ გულოვანი  
ბოლოდ შეყარნეს მიწამან ერთგან მოყმე და მხცოვანი  
სჯობს სიცოცხლესა ნაზრახსა სიკვდილი სახელოვანი  
801 
მერმე ვიშიშვი  მეფეო  თქვენდა კადრებად ამისად  
სცთების და სცთების  სიკვდილსა ვინ არ მოელის წამისად  
მოვა შემყრელი ყოველთა ერთგან დღისა და ღამისად  
თუ ვერა გნახე ცოცხალმან  სიცოცხლე გქონდეს ჟამისად  
802 
თუ საწუთრომან დამამხოს  ყოველთა დამამხობელმან  
ღარიბი მოვკვდე ღარიბად  ვერ დამიტიროს მშობელმან  
ვეღარ შემსუდრონ დაზრდილთა და ვერცა მისანდობელმან    
მუნ შემიწყალოს თქვენმანვე გულმან მოწყალე მლმობელმან  
803 
მაქვს საქონელი ურიცხვი  ვერვისგან ანაწონები  
მიეც გლახაკთა საჭურჭლე  ათავისუფლე მონები  
შენ დაამდიდრე ყოველი ობოლი  არას მქონები  
მიღვწიან  მომიგონებენ  დამლოცვენ  მოვეგონები  
804 
რაცა თქვენთვის არ ვარგ იყოს საჭურჭლესა დასადებლად  
მიეც ზოგი ხანაგათა  ზოგი ხიდთა ასაგებლად  
ნურა ნუ გშურს საქონელი ჩემი ჩემთვის წასაგებლად  
შენგან კიდე არვინ მივის ცეცხლთა ცხელთა დამავსებლად  
805 
ამას იქით ჩემგან ჩემი ამბავიცა არ გეცნევის  
ამად გვედრებ სულსა ჩემსა  წიგნი გკადრებს  არ გეთნევის  
არას არგებს  ეშმაკისა საქმეთაგან დაეძლევის  
შემინდევ და შემივედრე  მკვდარსა რაღა გარდმეხდევის  
806 
გვედრებ  მეფეო  შერმადინს  მონასა ჩემსა რჩეულსა    
ნაკად აქვს ჭირი სამისოდ ამ წელიწადსა წლეულსა    
ნუგეშინის ეც წყალობით  ჩემგან წყალობა ჩვეულსა  
ნუ დაადინებ თვალთაგან ცრემლსა  სისხლითა ფრქვეულსა  
807 
გასრულდა ჩემი ანდერძი  ჩემგან ნაწერი ხელითა  
აჰა  გამზრდელო  მოგშორდი  წავე გულითა ხელითა  
ნუ სჭმუნავთ ჩემთვის მეფენი  ნუ ხართ მოსილნი ბნელითა  
სუფევითამც ხართ თავითა  მტერთაგან საკრძალველითა   
808 
მისცა ანდერძი შერმადინს  რა გაათავა წერითა  
უთხრა   ჰკადრეო მეფესა საქმითა მეცნიერითა  
შენ დაგამეტებს ვერავინ მსახურებითა ვერითა   
მოეხვია და ატირდა ცრემლითა სისხლთა ფერითა  
 
ლოცვა ავთანდილისა 
 
809 
ილოცავს  იტყვის   მაღალო ღმერთო ხმელთა და ცათაო  
ზოგჯერ მომცემო პატიჟთა  ზოგჯერ კეთილთა მზათაო  
უცნაურო და უთქმელო  უფალო უფლებათაო  
მომეც დათმობა სურვილთა  მფლობელო გულის თქმათაო  
810 
ღმერთო  ღმერთო  გეაჯები  რომელი ჰფლობ ქვენათ ზესა  
შენ დაჰბადე მიჯნურობა  შენ აწესებ მისსა წესსა  
მე სოფელმან მომაშორვა უკეთესსა ჩემსა მზესა  
ნუ ამოჰფხვრი სიყვარულსა  მისგან ჩემთვის დანათესსა  
811 
ღმერთო  ღმერთო მოწყალეო  არვინ მივის შენგან კიდე  
შენგან ვითხოვ შეწევნასა  რაზომსაცა გზასა ვვლიდე  
მტერთა ძლევა  ზღვათა ღელვა  ღამით მავნე გამარიდე  
თუღა დავრჩე  გმსახურებდე  შენდა მსხვერპლსა შევსწირვიდე    
812 
რა ილოცა  ცხენსა შეჯდა  მალვით კარნი გაიარნა  
შერმადინცა დააბრუნვა  თუცა ვამნი ადიადნა  
მონა ტირს და მკერდსა იცემს  საბრალომან ცრემლნი ღვარნა  
პატრონისა ვერა მჭვრეტმან ყმამან რადმცა გაიხარნა  
 
ცნობა როსტევან მეფისაგან ავთანდილის გაპარვისა 
 
813 
აწ ამბავი სხვა დავიწყო  ყმას არ წავჰყვე წამავალსა  
არ შეექმნა დარბაზობა მას დღე როსტანს გულ გამწყრალსა  
რა გათენდა  ქუში ადგა  ჰგავს  თუ ადენს პირით ალსა  
ხმობა ბრძანა ვაზირისა  მიიყვანდეს შიშით მკრთალსა  
814 
რა ვაზირი მოწიწებით დარბაზს ნახა შემოსრული  
როსტან უთხრა   არა მახსოვს გუშინდელი შენგან თქმული  
მაწყინე და გამარისხე  ვერ დავიღე დიდხან სული  
აზომ რომე გაგათრიე შენ  ვაზირი გულის გული  
815 
თუღა გახსოვს  რა უნდოდა  ისრე ავად რად გაგხადე  
მართლად უთქვამს მეცნიერთა   წყენააო ჭირთა ბადე   
ესეგვარსა ნუოდეს იქმ  საქმე ხოლე გაიცადე  
აწ მითხარ  თუ რას იტყოდი  თქვი და სიტყვა გააკლადე   
816 
კვლა მოახსენა ვაზირმან სიტყვა ნაგუშინდელევი  
რა გაიგონა  შესთვალა პასუხი არ ნაგრძელევი  
 შენ თუ უშმაგო მგონიხარ  ვარმცა ურია მე ლევი  
კვლა მაგის მეტად ნუ მასმენ  თვარა მე სრულად გელევი   
817 
რა გამოვიდა  ვაზირმან ძებნა  ვერ პოვნა მინანი  
მართ გაპარვასა უთხრობდეს მონანი  ცრემლთა მდინანი  
მან თქვა   მე დარბაზს ვერ შევალ  მახსოვან დღენი წინანი  
ვინცაღა ჰკადრებს  მან ჰკადროს  რაცა ვთქვი  მასცა ვინანი   
818 
რა ვაზირი არ შევიდა  კვლა მეფემან კაცი გზავნის  
კაცმან ცნის და გარეთ დადგის  წასლვა ვერვინ გაამჟღავნის  
როსტანს ეჭვი შეუვიდა  ჭმუნვა ამით გაათავნის  
თქვა   უცილოდ გაიპარა  ვინ მარტომან ასთა ავნის   
819 
თავ დადრეკით იგონებდა  გულსა ჰქონდა ჭმუნვა დიდი  
უში ქმნა და აიხედნა  უბრძანებდა მონას   მიდი  
მოვიდეს და აწ მიამბოს  შემოვიდეს იგი ფლიდი   
რა ვაზირი შემობრუნდა  ფერი ჰკრთა და ჰქონდა რიდი  
820 
კვლა შევა დარბაზს ვაზირი დაღრეჯით  არ მხიარულად  
მეფემან ჰკითხა   წასრულა მზე დაუდგომლად  მთვარულად   
მან მოახსენა ყველაი  ვით წასრულიყო ფარულად  
 მზე აღარ მზეობს ჩვენთანა  დარი არ დარობს დარულად   
821 
რა მეფემან მოისმინა  დაიზახნა მეტის მეტნი  
პირსა ხოკით  წვერსა გლეჯით გააკვირვნა მისნი მჭვრეტნი  
მოსთქვამს  იტყვის   ვაÎ  გაზრდილო  ვეღარ გნახვენ თვალნი რეტნი  
სად წაჰხე და სად დაჰკარგენ სინათლისა ეგე სვეტნი  
822 
თუ თავი შენი შენ გახლავს  ღარიბად არ იხსენები  
მაგრა მე რა ვქმნა  გაზრდილო  აწ სახლად მმართებს სენები  
გამაღარიბე  დამაგდე  გულსა  გლახ  ვისთვის ენები  
შენად შეყრამდის პატიჟთა ჩემთა ვერ იტყვის ენები  
823 
ოდეს გნახავ მხიარულსა  ნადირობით შემოსრულსა  
ვეღარ გიჭვრეტ ნაბურთალსა  ტანსა მჭევრსა  ჯავარ სრულსა  
ვეღარ ვისმენ ხმასა შენსა  სასმენელად მე მას რულსა  
აწ უშენოდ რა  გლახ  ვუყო საჯდომსა და სრასა სრულსა  
824 
ვიცი  არ მოგკლავს შიმშილი  რაზომმცა დია ირები  
შენ შენი მშვილდი დაგარჩენს  შენთა ისართა პირები  
ნუთუ კვლა ღმერთმან წყალობით გაგიადვილოს ჭირები  
მაგრა  თუ მოვკვდე  გაზრდილო  ვისგანღა დავიტირები   
825 
ზარი გაისმა  შემოკრბა ჯარი მრავალი კაცისა  
დარბაზს ხასთაგან ჯარია ხელითა წვერთა ტაცისა  
იგლეჯს და იცემს ყველაი  ხმა ისმის თავსა ტკაცისა  
თქვეს   ბნელი გვმართებს დღე კრულთა  რათგან მზე მიგვიდრკა ცისა   
826 
რა მეფემან დიდებულნი ნახნა  სულთქმით შემოსტირნა  
უთხრა   ჰხედავთ  მზემან ჩვენმან შუქნი სრულად დაგვიძვირნა  
რა ვაწყინეთ  რა შევსცოდეთ  რად დაგვყარნა  რად გაგვწირნა  
სპანი  მისგან დაჭირულნი  ვინმცაღა ვით დაგვიჭირნა   
827 
ყოვლნი ტიროდეს  მოსთქმიდეს  მერმე დაწყნარდეს გვიანად  
მეფემან ბრძანა   იკითხეთ  მარტოა  ანუ ყმიანად   
მოვიდა მონა შერმადინ მოშიშრად  სირცხვილიანად  
ანდერძი ჰკადრა  ატირდა  სიცოცხლე უჩნდა ზიანად  
828 
მოახსენა   საწოლს ვპოვე ესე მისგან დანაწერი  
დგეს მონანი ნატირებნი  დაეგლიჯა თმა და წვერი  
იგი მარტო გაპარულა  ყმა არ ახლავს  არცა ბერი  
მე თუ მომკლათ  მემართლებით  სიცოცხლე მჭირს შეუფერი   
829 
რა ანდერძი წაიკითხეს  კვლა იტირეს დიდი ხანი  
მერმე ბრძანა   მხიარულსა ნუ ჩაიცმენ ჩემნი სპანი  
ვამლოცველნეთ დავრდომილნი  ობოლნი და ქვრივნი სხვან  
შევეწივნეთ  მშვიდობისა ნუთუ მისცნეს ღმერთმან გზანი   
 
წასლვა ავთანდილისაგან ტარიელის შეყრად მეორედ 
 
830 
მთვარე მზესა მოეშორვოს  მოშორვება გაანათლებს  
რა ეახლოს  შუქი დასწვავს  გაეყრების  ვერ იახლებს  
მაგრა ვარდსა უმზეობა გაახმობს და ფერსა აკლებს  
და ჩვენ ვერ ჭვრეტა საყვარლისა ჭირსა ძველსა გაგვიახლებს  
831 
აწყა დავიწყებ ამბავსა  მის ყმისა წამავლობასა  
მივა და მიტირს გულ მდუღრად  ვერ ვიტყვი ცრემლთა მცრობასა  
წამ წამ მობრუნდის  იაჯდის მისთვის მზისავე მზობასა  
და უჭვრეტდის  თვალნი ვერ მოჰხსნნის  თუ მოჰხსნნის  მიჰხდის ცნობასა  
832 
რა მიეახლის დაბნედად  ვერ ხელ ჰყვის გაძრვად ენისად  
მაგრა სდის ცრემლი თვალთაგან მსგავსად დიჯლისა დენისად  
ზოგჯერ დაბრუნდის  იჭვრეტდის ღონედ პატიზთა თმენისად  
და რა გაემართის  არ იცის  მას თუ არბევდის ცხენი სად  
833 
თქვა   ჩემო  შენი შორს ყოფი კრულია ვინცა დადუმდეს  
რათგან შენ დაგრჩა გონება  გული შენკევე დაბრუნდეს  
თვალთა მტირალთა შეხედვა შენივე სწადდეს და უნდეს  
და სჯობს  საყვარელსა მოყვარე რაზომც არ დაუძაბუნდეს  
834 
მე რა ვქმნა შენად შეყრამდის  ანუ რას ვეჭვდე ლხენასა  
თავსა მოვიკლავ  მე თუ მცა შენგან არ ვეჭვდი წყენასა  
მაგრა შენ გაწყენ ჩემისა არ სიცოცხლისა სმენასა  
მოდი და მივსცნე ცოცხალმან თვალნი ცრემლისა დენასა   
835 
ტირს  იტყვის   დადვა კეშანი ლახვარმან ჩემთვის ათმანო  
ინდოთა რაზმი ჩემად კლვად თქვა  ესე ტევრი ვთხზა თმანო  
თვალთა გიშერი აშვენებს  სათმან რად მომკლა  სათმანო  
და ბაგე კბილო და თვალ წარბო  მომცემდი პატიჟთა  თმანო   
836 
იტყვის   ჰე  მზეო  ვინ ხატად გთქვეს მზიანისა ღამისად  
ერთ არსებისა ერთისა  მის უჟამოსა ჟამისად  
ვის გმორჩილოეენ ციერნი ერთის იოტის წამისად  
და ბედსა ნუ მიქცევ  მიაჯე  შეყრამდის ჩემად და მისად  
837 
ვის ხატად ღმრთისად გიტყვიან ფილასოფოსნი წინანი  
შენ მიშველე რა ტყვე ქმნილსა  ჯაჭვნი მაბიან  რკინანი  
ბროლ ბადახშისა მძებნელმან სათნი დავკარგენ  მინანი  
და მაშინ ვერ გავსძელ სიახლე  აწ სიშორესა ვინანი 
838 
ამას მოსთქმიდის  იწვოდის  ვითა სანთელი დნებოდის  
დაყოვნებისა მოშიში ისწრაფდის  იარებოდის  
რა შეუღამდის  ვარსკვლავთა ამოსლვა ეამებოდის  
და მას ამსგავსებდის  ილხენიდის  უჭვრეტდის  ეუბნებოდის  
839 
მთვარესა ეტყვის   იფიცე სახელი ღმრთისა შენისა  
შენ ხარ მომცემი მიჯნურთა მიჯნურობისა სენისა  
შენ გაქვს წამალი მისისა მოთმინებისა თმენისა  
მიაჯე შეყრა პირისა  შენ გამო შენებრ მშვენისა   
840 
ღამე ალხენდის  დღე სჯიდის  ელის ჩასლვასა მზისასა  
რა წყალი ნახის  გარდახდის  უჭვრეტდის ჭავლსა წყლისასა  
მას თანა ჰრთვიდის ნაკადსა სისხლისა ცრემლთა ტბისასა  
და კვლა გაემართის  ისწრაფდის წავლასა მისვე გზისასა  
841 
მარტო მოსთქმიდის  ტიროდის ტანად ალვისა ხიანი  
მინდორს თხა მოკლის  სადაცა ადგილი დაჰხვდის კლდიანი  
შეწვის  ჭამის და წავიდის პირ მზე  გულ მარიხიანი  
და იტყვის   დავყარენ ვარდნი და  აჰა მე  ვაგლახ  იანი   
842 
აწ ვერ ვიტყვი მაშინდელსა მე მის ყმისა ნაუბარსა  
რას უბნობდის  რას მოსთქმიდის  რას ტურფასა  რაზომ გვარსა  
ზოგან თოვლი გაეწითლის ვარდსა  ბრჭკლითა ნახოკარსა  
ქვაბნი ნახნა  გაეხარნეს  ზე გავიდა ქვაბთა კარსა  
843 
რა ასმათმან დაინახა  მოეგება  ცრემლი სწვთების  
ვით ეამა  სიხარულსა მართ ვეღარას ვერ მიჰხვდების  
ყმა გარდახდა  მოეხვია  აკოცებს და ეუბნების  
კაცი კაცსა მოელოდეს  მოსლვა დია ეამების  
844 
ყმა ქალსა ეტყვის   პატრონი  ნეტარ  სად არის და ვითა   
ქალი ატირდა ცრემლითა  ზღვათაცა შესართავითა  
ეტყვის   რა წახვე  გაიჭრა  ქვაბს ყოფა მისჭირდა ვითა  
აწ მისი არა არ ვიცი  არ ნახვით  არ ამბავითა   
845 
ყმა დაჭმუნდა  ვითამც რამე ჰკრეს ლახვარი გულსა შუა  
ქალსა ეტყვის   აჰა  დაო  ეგეთიმცა კაცი ნუა  
იგი ფიცი ვით გატეხა  არ ვეცრუვე  ვით მეცრუა  
ვერ იქმოდა  რად მიქადა  თუ მიქადა  რად მიტყუა   
846 
მე უმისოდ სოფელს ყოფა რათგან ჩირად არ მიღირდა  
რად დავვიწყდი  რად მივსცილდი  რად ვერ გასძლო  რა მისჭირდა  
მან გატეხა ზენარისა რად შეჰმართა  ვით გაპირდა  
მაგრა ავის ბედისაგან ჩემი რამცა გამიკვირდა   
847 
კვლა ქალი ეტყვის   მართალ ხარ მაგისსა დამძიმებასა  
მაგრა  რა გავბრჭო მართალი  ნუ მეჭვ რასაცა თნებასა  
არ გული უნდა ფიცის და პირისა გასრულებასა  
იგი უგულო მოელის მართ დღეთა შემოკლებასა  
848 
გული  ცნობა და გონება ერთმანერთზედა ჰკიდიან  
რა გული წავა  იგიცა წავლენ და მისკე მიდიან  
უგულო კაცი ვერ კაცობს  კაცთაგან განაკიდიან  
შენ არ გინახვან  არ იცი  მას რომე ცეცხლნი სწვიდიან  
849 
შენ უმართლე ხარ  ემდურვი  შენ გაეყარე ძმობილსა  
მაგრა ვით ითქმის  ვით გახდა  ვითა გიამბო ცნობილსა  
ენა დაშვრების  გაცვთების  გულსა შეელმის ლმობილსა  
ამას მით ვაზრობ  მინახავს მე უბედურსა შობილსა  
850 
ჯერთ მისი მსგავსი სასჯელი არცა ვის ამბად ჰსმენია  
არა თუ კაცთა  სასჯელი ქვათაცა შემაძრწენია  
დიჯლადცა კმარის  მას რომე თვალთაგან ცრემლი სდენია  
თვით რაცა ჰბრძანოთ  მართალ ხართ  სხვა სხვისა ომსა ბრძენია  
851 
მას წამავალსა ვჰკითხევდი  დამწვარსა  ცეცხლ მოდებულსა  
 მოვიდეს  რა ქმნას ავთანდილ  მისსა დამვედრე დებულსა   
მიბრძანა   მო ღა მნახვიდეს მე  მისთვის გაცუდებულსა  
ამათ არ დავჰყრი არეთა  არ გავსტეხ მის ქადებულსა  
852 
მას ზენაარსა არ გავსტეხ  მას ფიცსა არ ვეცრუები  
მად პაემნამდის მოვიცდი  რაზომ მცა გამდის რუები  
თუ მკვდარი მნახოს  დამმარხოს  თქვას ვაგლახი და უები  
ცოცხალი დავჰხვდე  უკვირდეს  სიცოცხლე არს სათუები   
853 
ჩემთვის გარდახდა მას აქათ გაყრა მზისა და ქედისა  
ოდენ მოდენა ცრემლისა მჭირს  ველთა მოსალბედისა  
მსჯის გამრავლება ხელ ქმნილსა სულთქვმისა ზედა ზედისა  
და დავვიწყებივარ სიკვდილსა  ნახეთ ნაქმარი ბედისა  
854 
ესე არაკი მართალი ჩინს ქვასა ზედა სწერია  
ვინ მოყვარესა არ ეძებს  იგი თავისა მტერია   
აწ ზაფრანია  ვის წინას ვერ ვარდი ჰგვანდის  ვერ ია  
თუღა მოჰნახავ  მონახე  ქმენ  რაცა შენი ფერია   
855 
ყმამან უთხრა   უმართლე ხარ  არ მამართლო მდურვად მისად  
მაგრა გაბრჭე  რა მიქმნია სამსახური ტყვესა ტყვისად  
გამოჭრილ ვარ სახლით ჩემით  ვით ირემი ძებნად წყლისად  
მას ვეძებ და მას ვიგონებ  ვიარები ველთა ვლისად  
856 
ბროლ სადაფნი მარგალიტსა ლალის ფერსა სცვენ და ჰბურვენ  
მას მოვჰშორდი  ვერ ვეახელ  ვერ მისურვეს  ვერ ვასურეენ  
გამოპარვით წამოსლვითა ღმრთისა სწორნი მოვიმდურვენ  
ნაცვლად მათთა წყალობათა გულნი მათნი შევაურვენ  
857 
პატრონი ჩემი გამზრდელი  ღმრთისაგან დიდად ცხოველი  
მშობლური  ტკბილი  მოწყალე  ცა  წყალობისა მთოველი  
მას ვუორგულე  წამოვე  მართ დავივიწყე ყოველი  
მისი შემცოდე ღმრთისაგან კარგსა აღარას მოველი  
858 
ესე ყველაი ასრე მჭირს  დაო  ბედითა მისითა  
არ ვუტყუვე  მოსრულ ვარ მგზავრი ღამით და დღისითა  
აწ იგი სადმე წასრულა  ვიწვი ცეცხლითა ვისითა  
ცუდ მაშვრალი და მტირალი ქვე ვზი პირითა მქისითა  
859 
დაო  მეტსა საუბარსა აღარ მომცემს ჟამი და დრო  
არ ვინანი გარდასრულსა  ბრძენთა სიტყვა გავაადრო  
წავალ  ვძებნი  ანუ ვპოვებ  ან სიკვდილი მოვიადრო  
თვარა ბედი აზომ თურე მიკვეთს  ღმერთსა რაღა ვჰკადრო   
860 
ამის მეტი აღარა თქვა  ატირდა და წამოვიდა  
ქვაბი ჩავლო  წყალსა გახდა  შამბი გავლო  ველს გავიდა  
ქარი  ველთა მონაქროლი  ლალის ფერსა ვარდსა ზრვიდა  
 რად მიმეცო ამა ჭირსა   ბედსა ამას უზრახვიდა  
861 
იტყვის   ღმერთო  რა შეგცოდე შენ  უფალსა  არსთა მხედსა  
რად გამყარე მოყვარეთა  რად შემასწარ ამა ბედსა  
ერთი ორთა მგონებელი ვარ საქმესა წასაწყმედსა  
მოვკვდე  თავი არ მეწყალვის  სისხლი ჩემი ჩემსა ქედსა  
862 
მოყვარემან ვარდის კონა გულსა მკრა და დამიწყლულა  
იგი ფიცი  ჩემგან სრული  მან აღარა გამისრულა  
მას თუ გამყრი  საწუთროო  ჩემი ლხინი გარდასრულა  
სხვა მოყვარე თვალსა ჩემსა გაკიცხულა  გაბასრულა   
863 
კვლა იტყვის   მიკვირს ნავღელი კაცისა ჭკუიანისა  
რა მჭმუნვარებდეს  რას არგებს ნაკადი ცრემლთა ბანისა  
სჯობს გამორჩევა  აზრობა საქმისა დასაგვანისა  
აწ მეცა მიჯობს მონახვა მის მზისა ლერწამ ტანისა   
864 
ყმა გაემართა საძებრად მტირალი  ცრემლთა მფრქვეველი  
ეძებს  უზახის  უყივის  დღეებრ ღამეთა მთეველი  
სამ დღემდის მოვლო მრავალი ხევი  შამბნარი  ტყე  ველი  
ვერ პოვა  მივა მჭმუნვარე  ვერას ამბვისა მცნეველი  
865 
იტყვის   ღმერთო  რა შეგცოდე  ეგზომ დიდი რა გაწყინე  
რად შემასწარ ამა ბედსა  რა სასჯელი მომივლინე  
გამკითხველო  გამიკითხე  აჯა ჩემი შეისმინე  
დაამოკლენ დღენი ჩემნი  ჭირნი ამით გამილხინე    
 
პოვნა ავთანდილისაგან დაბნედილის ტარიელისა 
 
866 
მივიდოდა  მიუბნობდა ყმა მტირალი  ფერ შეცვლილი  
ქედსა რასმე გარდაადგა  ველი აჩნდა მზიან ჩრდილი  
ნახა  შავი შამბთაა პირსა დგა სადავე უკუყრილი  
თქვა   უცილოდ იგიაო  არა უნდა ამას ცილი   
867 
რა შეხედნა  ყმასა გულმან გაუფეთქნა  გაუნათდა  
აქა ლხინი დაღრეჯილსა უათასდა  არ უათდა  
ვარდმან ფერი გაანათლა  ბროლი ბროლდა  სათი სათდა  
ვით გრიგალმან ჩაირბინა  არ მოსცალდა ჭვრეტად მათდა  
868 
რა ტარიელ დაინახა  განაღამცა დაეღრიჯა  
ახლოს მყოფი სიკვდილისა ჯდა და პირი დაებღნიჯა  
საყელონი გარდეხივნეს  თავი სრულად გაეგლიჯა  
მას აღარა შეესმოდა  სოფლით გაღმა გაებიჯა  
869 
ერთ კერძ უც ლომი მოკლული და ხრმალი სისხლ მოცხებული  
კვლა სხვაგნით   ვეფხი უსულო  მკვდარი  ქვე დანარცხებული  
მას წყაროსაებრ თვალთაგან ცრემლი სდის გაფიცხებული  
მუნ აგრე გულსა უნთებდა ცეცხლი მცხინვარე  ცხებული  
870 
თვალთა ახმადცა ზარ ედვა სრულად მიჰხდოდა ცნობასა  
მიახლებოდა სიკვდილსა  მოჰშორვებოდა თმობასა  
ყმა სახელ დებით უყივის  ლამის სიტყვითა კრთობასა  
ვეღარ ასმინა  გარდიჭრა  ძმა გამოაჩენს ძმობასა  
871 
ხელითა ცრემლსა უწურავს  თვალთა ავლებდა სახელსა  
ახლოს უზის და უზახის მართ სახელ დებით სახელსა  
ეტყვის   ვერ მიცნობ ავთანდილს  შენთვის გაჭრილსა და ხელსა   
მას არა დია შეესმის რეტსა  თვალ დაუფახელსა  
872 
ესე ყველაი ასრეა  რაცა აწ ჩემგან თხრობილა  
ცრემლნი მოსწურნა თვალთაგან  ცოტად რე მოაცნობილა  
მაშინღა იცნა  აკოცა  მოეჭდო  მოეძმობილა  
ვიმოწმებ ღმერთსა ცხოველსა  მათებრივ არვინ შობილა  
873 
უთხრა   ძმაო  არ გიტყუე  გიყავ  რაცა შემოგფიცე  
გნახე სულთა გაუყრელმან  ფიცი ასრე დავამტკიცე  
აწ დამეხსენ  სიკვდილამდის ვიტირო და თავსა ვიცე  
მაგრა გვედრებ დამარხვასა  მხეცთა საჭმლად არ მივიცე   
874 
ყმამან უთხრა   რას შიგან ხარ  შენ საქმესა რად იქმ ავსა  
ვინ მიჯნური არ ყოფილა  ვის სახმილი არა სწვავსა  
ვის უქმნია შენი მსგავსი სხვასა კაცთა ნათესავსა  
რად სატანას წაუღიხარ  რად მოიკლავ ნებით თავსა  
875 
თუ ბრძენი ხარ  ყოვლნი ბრძენნი აპირებენ ამა პირსა  
ხამს მამაცი მამაცური  სჯობს  რაზომცა ნელად ტირსა  
ჭირსა შიგან გამაგრება ასრე უნდა  ვით ქვითკირსა  
თავისისა ცნობისაგან ჩავარდების კაცი ჭირსა  
876 
ბრძენი ხარ და გამორჩევა არა იცი ბრძენთა თქმულებ  
მინდორს სტირ და მხეცთა ახლავ  რას წადილსა აისრულებ  
ვისთვის ჰკვდები  ვერ მიჰხვდები  თუ სოფელსა მოიძულებ  
თავსა მრთელსა რად შეიკრავ  წყლულსა ახლად რად იწყლულებ  
877 
ვინ არ ყოფილა მიჯნური  ვის არ სახმილნი სდებიან  
ვის არ უნახვან პატიჟნი  ვისთვის ვინ არა ბნდებიან  
მითხარ  უსახო რა ქმნილა  სულნი რად ამოგხდებიან  
არ იცი  ვარდნი უეკლოდ არავის მოუკრებიან  
878 
ვარდსა ჰკითხეს   ეგზომ ტურფა რამან შეგქმნა ტანად  პირად  
მიკვირს  რად ხარ ეკლიანი  პოვნა შენი რად არს ჭირად   
მან თქვა   ტკბილსა მწარე ჰპოვებს  სჯობს  იქმნების რაცა ძვირად  
ოდეს ტურფა გაიეფდეს  არღარა ღირს არცა ჩირად   
879 
რათგან ვარდი ამას იტყვის უსულო და უასაკო  
მაშა ლხინსა ვინ მოიმკის პირველ ჭირთა უმუშაკო  
უბოროტო ვის ასმია რაცა საქმე საეშმაკო  
რად ემდურვი საწუთროსა  რა უქმნია უარაკო   
880 
ისმინე ჩემი თხრობილი  შეჯე  წავიდეთ ნებასა  
ნუ მიჰყოლიხარ თავისსა თათბირსა  გაგონებასა  
რაცა არ გწადდეს  იგი ქმენ  ნუ სდევ წადილთა ნებასა  
ასრე არ სჯობდეს  არ გეტყვი  რად მეჭვ რასაცა თნებასა   
881 
მან უთხრა   ძმაო  რა გითხრა  ძრვაცა არ ძალ მიც ენისა  
ძალი არა მაქვს ხელ ქმნილსა შენთა სიტყვათა სმენისა  
რა ადვილად გიჩს მოთმენა ჩემთა სასჯელთა თმენისა  
აწ მივსწურვივარ სიკვდილსა  დრო მომეახლა ლხენისა  
882 
ამას მოკვდავი ვილოცავ  აროდეს ვითხოვ  არ  ენით  
აქა გაყრილნი მიჯნურნი მუნამცა შევიყარენით  
მუნ ერთმანერთი კვლა ვნახნეთ  კვლა რამე გავიხარენით  
მო  მოყვარეთა დამმარხეთ  მიწანი მომაყარენით  
883 
საყვარელმან საყვარელი ვით არ ნახოს  ვით გაწიროს  
მისკე მივალ მხიარული  მერმე იგი ჩემ კერძ იროს  
მივეგებვი  მომეგებოს  ატირდეს და ამატიროს  
ჰკითხე ასთა  ქმენ გულისა  რა გინდა ვინ გივაზიროს  
884 
მართ გარდაწყვედით იცოდი  გეტყვი მართალსა პირასა  
სიკვდილი მახლავს  დამეხსენ  ხანსაღა დავჰყოფ მცირასა  
არ ცოცხალ ვიყო  რას მაქმნევ  რა დავრჩე  ხელსა მხდი რასა  
დამშლიან ჩემნი კავშირნი  შევჰრთვივარ სულთა სირასა  
885 
რა სთქვი  რას იტყვი  არ მესმის  არცა მცალს სმენად მაგისად  
სიკვდილი მახლავს ხელ ქმნილსა  სიცოცხლე არის წამისად  
აწ გამიარმდა სიცოცხლე მეტად ყოვლისა ჟამისად  
მუნ მეცა მივალ  ცრემლისა მიწად სად გამდის ლამი  სად  
886 
ბრძენი  ვინ ბრძენი  რა ბრძენი  ხელი ვითა იქმს ბრძნობასა  
ეგ საუბარი მაშინ ხამს  თუცაღა ვიყო ცნობასა  
ვარდი ვერ არის უმზეოდ  იყოს  დაიწყებს ჭნობასა  
მაწყენ  დამეხსენ  არა მცალს  არცაღა ვახლავ თმობასა   
887 
კვლა ეუბნების ავთანდილ სიტყვითა მრავალ ფერითა  
ეტყვის   თუ მოჰკვდე  რას არგებ ქცევითა მაგ ოხერითა  
ნუ იქმ  არა სჯობს საქმითა  ნუ ხარ თავისა მტერითა   
ვერ წაიყვანა  ვერა ქმნა სიტყვითა ვერა ვერითა  
888 
მერმე უთხრა   აჰა  რათგან არ მომისმენ არას  არა  
აღარ გაწყენს ენა ჩემი  აქამდისცა ცუდად მცთარა  
თუ სიკვდილი გიჯობს  მოკვე  ვარდი დაჭნეს  და ცა მჭნარა  
ერთსა რასმე გეაჯები  მიყავ     ცრემლი ამდუღარა  
889 
 სადა ინდონი ბროლ ვარდსა სარვენ გიშრისა სარითა  
მას მოვეშორვე  წამოვე სიჩქარით  არ სიწყნარითა  
ვერ დამიჭირა მეფემან მშობლურად საუბარითა  
შენ არ შემიყრი  გამიყრი  აწ ჩემი ლხინი ვთქვა რითა  
890 
ნუ გამგზავნი გულ მოკლულსა  ერთი მიყავ საწადელი  
ერთხელ შეჯე  ცხენოსანი გნახო ჩემი სულთა მხდელი  
ნუთუ მაშინ მოვიქარვო სევდა ესე აწინდელი  
მე წავალ და შენ დაგაგდებ  იქმნას შენი საქადელი   
891 
ეხვეწებოდა   შეჯეო    აჯას ხვეწნითა არვებდა  
იცოდა  რომე შეჯდომა კაეშანს მოაქარვებდა  
ლერწმისა სარსა დასდრეკდა  გიშერსა დაიკარვებდა  
დაიმორჩილა  ეამა  არ ივაგლახა  არ ვებდა  
892 
ცხადად უთხრა   შევჯდებიო  მომიყვანე ცხენი წინა   
მან მოჰგვარა  წყნარად შესვა  არ სიჩქარით ააქშინა  
მინდორთაკე წაიყვანა  ტანი მჭევრი აძრვევინა  
ხანი წავლეს  სიარულმან მოჯობება დააჩინა  
893 
შეაქცევს და ეუბნების საუბართა შვენიერთა  
მისთვის სძრვიდა სასაუბროდ მათ ბაგეთა ძოწის ფერთა  
მისი სმენა გააყრმობდა მსმენელისა ყურთა ბერთა  
მოიშორვა კაეშანი  დათმობავე შეაერთა  
894 
რა შეატყო მოჯობება მან  სევდისა მუფარახმან  
გაანათლა პირი ვარდი სიხარულმან დაუსახმან  
ცნობიერთა დასტაქარმან  უცნობოთა ოხრვა ახმან  
ცნობიერი სიტყვა უთხრა უცნობოსა რასმე მზრახმან  
895 
შე რასმე ჰყვეს საუბარსა  სიტყვა ჰკადრა არ მალული  
 ერთსა რასმე მოგახსენებ  გამიცხადე დაფარული  
ეგე სამხრე მისეული  შენ გაჩნია ვისგან წყლული  
რაგვარ გიყვარს  რაგვარ გიღირს  თქვი  დავიღო მერმე სული   
896 
მან უთხრა   სახე რა გითხრა მის უსახოსა სახისა  
ესეა ჩემი სიცოცხლე  ჩემი მომცემი ახისა  
მჯობი ყოვლისა სოფლისა  წყლისა  მიწისა და ხისა  
არ სასმენლისა მოსმენა არს უმჟავესი წმახისა   
897 
ავთანდილ უთხრა   ვლამოდი მართ მაგისისა თქმევასა  
აწ რათგან გითქვამს  პასუხსა გკადრებ და ნუ მეჭვ თნევასა  
სჯობს ასმათისა არ ლევა მაგა სამხრის არ ლევასა  
ამად არ გიქებ საქმისა უარესისა რჩევასა  
898 
სამხრე გაბია ოქროსა  ოქრომჭედლისა დნობილი  
უასაკო და უსულო  არ სიტყვიერი  ცნობილი  
აღარად გინდა ასმათი    ნახე მართალი ბრჭობილი    
პირველ  გლახ  მისი ნაჭვრეტი  თვით მერმე შენი დობილი  
899 
თქვენს შუა მქმნელი საქმისა  შენგან ნახმობი დობისა  
თქვენი შემყრელი მსახური  შენგან ღირს ქმნილი ხმობისა  
მისი გამზრდელი  გაზრდილი  მისთვის მიხდილი ცნობისა  
გლახ  დაგიგდია  არ ჰნახავ  შაბაშ მართლისა ბრჭობისა   
900 
მან უბრძანა   რაცა გითქვამს  უმართლე ხარ მეტის მეტად  
საბრალოა ასმათ მისად მგონებლად და ჩემად მჭვრეტად  
მე სიცოცხლე არ მეგონა  შენ მომესწარ ცეცხლთა შრეტად  
რათგან დავრჩი  გვალე  ვნახოთ  თუცავე ვარ ჯერთცა რეტად   
901 
დაჰმორჩილდა  გაემართნეს ავთანდილ და ამირბარი  
ვერ მიგია ქება მათი  ვერა ქება საქებარი  
კბილნი   ვითა მარგალიტნი  ბაგე   ვარდი ნაპობარი  
გველსა ხვრელით ამოიყვანს ენა ტკბილად მოუბარი  
902 
ამას ეტყვის   შენთვის დავსდებ გონებასა  სულსა  გულსა  
მაგრა შენცა ნუ აგრე ხარ  ნუ იწყლულებ ახლად წყლულსა  
არას გარგებს სწავლულება  თუ არა იქმ ბრძენთა თქმულსა  
არ იხმარებ  რას ხელსა ჰხდი საუნჯესა დაფარულსა  
903 
არას გარგებს შეჭირვება  რომ სჭმუნვიდე  რა გერგების  
არ თურ იცი  უგანგებოდ არა კაცი არ მოკვდების  
მზისა შუქთა მომლოდინე ვარდი სამ დღე არ დაჭნების  
ბედი ცდაა  გამარჯვება  ღმერთსა უნდეს  მო ცა გხვდების   
904 
მოახსენა   ეგე სწავლა ჩემთვის ყოვლად სოფლად ღირდეს    
გონიერთა მწვრთელი უყვარს  უგუნურთა გულსა ჰგმირდეს    
მაგრა რა ვქმნა  რაგვარ გავსძლო  მეტის მეტი რა მიმჭირდეს  
შენცა გჭირან ჭირნი ჩემნი  არ მამართლო  არ მიკვირდეს  
905 
ცვილსა ცეცხლის სიმხურვალე უგავს  ამად აენთების  
მაგრა წყალსა არსით ახლავს  თუ ჩავარდეს  და ცა შრტების  
რაცა ვისცა საქმე თვით სჭირს  სხვათათვისცა ევარგების  
თავიდაღმა რად არ იცი  გული ჩემი რაგვარ დნების    
 
მბობა ტარიელისგან ლომ ვეფხთ დახოცისა 
 
906 
რა წამეკიდა  ყველაი წვრილად გიამბო ენითა  
მერმეღა გაბრჭევ მართალი მაგა გულითა ბრძენითა  
შენ მოგელოდი  მიმჭირდა მოლოდინითა შენითა  
ქვაბს ვეღარ გავსძელ  მინდორთა მოვლა მომინდა ცხენითა  
907 
იმა ქედსა გარდავადეგ  შამბნი ისი მომეარნეს  
ერთი ლომი ერთი ვეფხი შეკრბეს  ერთად შეიყარნეს  
ჰგვანდეს რათმე მოყვარულთა  მათი ნახვა გამეხარნეს  
მათ რა უყვეს ერთმანერთსა  გამიკვირდეს  შემეზარნეს  
908 
ქედსა გარდავდეგ  ლომ ვეფხნი მოვიდეს ორგნით რებულნი    
სახედ ვამსგავსე მიჯნურთა  ცეცხლნი დამევსნეს დებულნი    
შეიყარნეს და შეიბნეს  იბრძოდეს გამწარებულნი  
ლომი სდევს  ვეფხი მიურბის  იყვნეს არ ჩემგან ქებულნი  
909 
პირველ ამოდ ილაღობეს  მერმე მედგრად წაიკიდნეს  
თვითო ტოტი ერთმანერთსა ჰკრეს  სიკვდილსა არ დაჰრიდნეს  
გამოჰრიდნა ვეფხმან გული    დედათა მცა გამოჰრიდნეს    
ლომი მედგრად გაეკიდა  იგი ვერვინ დაამშვიდნეს  
910 
ლომსა დავუგმე ნაქმარი  ვარქვი   არა ხარ ცნობასა  
შენ საყვარელსა რად აწყენ  ფუ მაგა მამაცობასა   
ხრმალ გამოწვდილი გავუხე  მივეც ლახვართა სობასა  
თავსა გარდავჰკარ  მო ცა ვკალ  დავჰხსენ სოფლისა თმობასა  
911 
ხრმალი გავსტყორცე  გარდვიჭერ  ვეფხი შევიპყარ ხელითა  
მის გამო კოცნა მომინდა  ვინ მწვავს ცეცხლითა ცხელითა  
მიღრინვიდა და მაწყენდა ბრჭკალითა სისხლთა მღვრელითა  
ვეღარ გავუძელ  იგიცა მოვკალ გულითა ხელითა  
912 
რაზომსაცა ვამშვიდებდი  ვეფხი ვერა დავამშვიდე  
გავგულისდი  მოვიქნივე  ვჰკარ მიწასა  დავაწყვიდე  
მომეგონა  ოდეს ჩემსა საყვარელსა წავეკიდე  
სულნი სრულად არ ამომხდეს  რად გიკვირს  თუ ცრემლთა ვჰღვრიდე  
913 
აჰა  ძმაო  მითხრობია ჭირი ჩემი  რაცა მჭირდა  
სულთა დგმაცა არა მმართებს  ასრე გასლვა რად გიკვირდა  
სიცოცხლესა გავეყარე  სიკვდილიცა დამიძვირდა   
ესე სიტყვა დაასრულა  ყმამან სულთქვნა  ა ცა ტირდა  
914 
ავთანდილცა მას თანავე ტიროდა და ცრემლსა ჰღვრიდა  
უთხრა   დათმე  ნუ მოჰკვდები  გულსა სრულად ნუ დასჭრი  და   
ღმერთი მაგას მოწყალეობს  თუცა ჭირმან არ გაგრიდა  
თუმც უნდოდით გასაყრელად  პირველ ერთად არ შეგყრიდა  
915 
სდევს მიჯნურსა ფათერაკი  საწუთროსა დაანავღლებს  
მაგრა ბოლოდ ლხინსა მისცემს  ვინცა პირველ ჭირსა გასძლებს  
მიჯნურობა საჭიროა  მით სიკვდილსა მიგვაახლებს  
გასწავლულსა გააშმაგებს  უსწავლელსა გაასწავლებს   
 
ტარიელისაგან და ავთანდილისგან ქვაბს მისლვა და ასმათის ნახვა 
 
916 
იტირეს და გაემართნეს  ქვაბისაკე თავნი არნეს  
რა ასმათმან დაინახნა  განაღამცა გაეხარნეს  
მოეგება  მოტიროდა  ცრემლმან მისმან კლდენი ღარნეს  
აკოცეს და ა ცა ტირდეს  კვლა ცნობანი ააჩქარნეს  
917 
ასმათ თქვა   ღმერთო  რომელი არ ითქმი კაცთა ენითა  
შენ ხარ სავსება ყოველთა  აღგვავსებ მზეებრ ფენითა  
გაქო  ვით გაქო  რა გაქო  არ საქებელო სმენითა  
დიდება შენდა  არ მომკალ ამათთვის ცრემლთა დენითა   
918 
ტარიელ ეტყვის   ჰე  დაო  მით ცრემლი აქა მდინია  
საწუთრო ნაცვლად გვატირებს  რაც ოდეს გაგვიცინია  
ძველი წესია სოფლისა  არ ახლად მოსასმინია  
ვა შენი ბრალი  დავ  თვარა სიკვდილი ჩემი ლხინია  
919 
სწყუროდეს  წყალსა ვით დაღვრის კაცი უშმაგო  ცნობილი  
მე თვალთა ჩემთა მით მიკვირს  რად ვარ ცრემლითა ლტობილი  
უწყლოობა ჰკლავს  წყალი სდის  აროდეს არ გახმობილი  
ვა  წახდა ვარდი პობილი  ვა  მარგალიტი წყობილი   
920 
ავთანდილსცა მოეგონა მისი მზე და საყვარელი  
იტყვის   ჩემო  ვით ვეგები მე უშენოდ სულთა მდგმელი  
შენ არ გახლავ  ჩემი ჩემთვის სიცოცხლეა სანანელი  
გითხრამცა ვინ  რა მჭირს  ანუ რა ცეცხლი მწვავს  რაგვარ ცხელი  
921 
ვარდი ამას ვით იაზრებს  მზე მომშორდეს  არ დავჭკნეო  
ანუ ჩვენ  გლახ  რა გვერგების  რა ჩასვენდეს გორსა მზეო  
გულო  გიჯობს  გაუმაგრდე  თავი სრულად გაიკლდეო  
ნუთუ მოგხვდეს ნახვა მისი  სულთა სრულად ნუ დაჰლეო   
922 
სული დაიღეს  დადუმდეს  ორთავე ცეცხლი სდებოდა  
ასმათი შეჰყვა  შევიდა  ცეცხლი მათებრვე ჰგზებოდა  
დაუგო ტყავი ვეფხისა  რომელ კვლა მიწყივ ჰგებოდა  
ორნივე დასხდეს  უბნობდეს  რაცა მათ ეამებოდა  
923 
წვადი შეიწვეს  შეიქმნა პურობა მსგავსი ჟამისა  
მუნ უპურობა პურობა  არ სიდიადე ჯამისა  
მას შეეხვეწნეს   ჭამეო   ძალი არ ჰქონდა ჭამისა  
გასცოხნის  ლუკმა გასტყორცის  წონა ძლივ ჩანთქის დრამისა  
924 
ამოა რომე კაცი კაცს ამოსა ეუბნებოდეს  
მან გაუგონოს  რაცა თქვას  არ ცუდად წაუხდებოდეს  
ცოტად ეგრეცა დაუვსებს  ცეცხლი რაზომცა სდებოდეს  
დიდი ლხინია ჭირთა თქმა  თუ კაცსა მოუხდებოდეს  
925 
მას ღამესა ერთგან იყვნეს იგი ლომნი  იგი გმირნი  
იუბნეს და გააცხადნეს თავის თავის მათნი ჭირნი  
რა გათენდა  კვლა დაიწყეს საუბარნი სიტყვა ხშირნი  
ერთმანერთსა გაუგონნეს ფიცნი პირველ დანაპირნი  
926 
ტარიელ ეტყვის   რად უნდა სიტყვისა თქმა მრავალისა  
რაცა შენ ჩემთვის გიქმნია  ღმერთი მზღველია ვალისა  
კმა ზენაარი ზენარად  არ ნაქმარია მთრვალისა  
არ დაივიწყე მოყვრობა მოყვრისა წარმავალისა  
927 
აწ შემიხვეწე  ნუ დამწვავ კვლა წვითა უცხელესითა  
მე რომე ცეცხლი მედების  არ ნაგზებია კვესითა  
ვერ დამშრეტ  შენცა დაიწვი სოფლისა ქმნისა წესითა  
წადი  დაბრუნდი  შეიქეც მუნითვე  შენი მზე სით  ა  
928 
ვინ დამბადა  განკურნება ჩემი უჩანს მასცა ძნელად  
ვისცა გესმის  გაიგონეთ  მით გაჭრილ ვარ ხელი ველად  
რაცა ჰმართებს გონიერთა  ერთხელ ვიყავ მეცა მქმნელად  
აწ ნობათი ხელობისა მომხდომია  მით ვარ ხელად   
929 
ავთანდილ ეტყვის   რა გითხრა პასუხი მაგა თქმულისა  
შენვე თქვი  ეგეა სიტყვა კაცისა ბრძნად სწავლულისა  
ღმერთსამცა ვით არ შეეძლო კვლა განკურნება წყლულისა  
იგია მზრდელი ყოვლისა დანერგულ დათესულისა  
930 
ღმერთსამცა ესე რად ექმნა  ეგეთნი დაებადენით  
აღარ შეგყარნა  გაგყარნა  ხელი გქმნა ცრემლთა დადენით  
სდევს ფათერაკი მიჯნურსა  გაჭვრიტეთ  გაიცადენით  
თქვენ ერთმანერთსა არ მიხვდეთ  მე სულნი ამომხადენით  
931 
ნეტარ  მამაცი სხვა რაა  არ გასძლოს  რაცა ჭირია  
ჭირსა გადრეკა რად უნდა  რა სასაუბრო პირია  
ნუ გეშის  ღმერთი უხვია  თუცა სოფელი ძვირია  
რაცა მიწვრთიხარ  იწვართე  გკადრო  უწვრთელი ვირია  
932 
თუ რა გესმის  გაიგონე  ესე კმარის სწავლა სწავლად  
ჩემსა მზესა დავეთხოვე თქვენს წინაშე წამოსავლად  
მოვახსენე   რათგან ჩემი შეუქმნია გული ავლად  
არას ვარგებ  არ დავდგები  სხვა ვიუბნო რაღა მრავლად   
933 
მან მიბრძანა   მადლიერ ვარ  კარგად ხარ და მამაცურად  
შენგან მისსა გავლენასა მე დავიჩენ სამსახურად   
მისით კითხვით წამოსრულ ვარ  არ მთრვალი და არ  მახმურად  
აწ შევიქცე  რა ვუამბო  რად მოვეო ჯაბან ხრდლურად  
934 
მაგ საუბარსა ესე სჯობს  ისმინე ჩემი თხრობილი 
მქმნელი საქმისა ძნელისა კაციმცა იყო ცნობილი  
ვერას ვერ შეიქმს ნაყოფსა ვარდი უმზეოდ ჭნობილი  
შენ ვერას ირგებ  მე გარგებ  ძმა ძმისა უნდა ძმობილი  
935 
სადაცა გწადდეს  მუნ იყავ მითვე წესითა მაგითა  
გწადდეს   გულითა ბრძენითა  გწადდეს   ცნობითა შმაგითა  
მაგა ქცეეითა ტურფითა  ანაგებითა ნაგითა  
ოდენ გამაგრდი  არ მოჰკვდე  არ დასდნე ცეცხლთა დაგითა  
936 
ამის მეტსა არას გნუკევ  წელიწადსა ერთსა მსგეფსსა 
აქავ ქვაბსა მომნახევდი მე  ამბავთა ყოვლგნით მკრეფსა  
ამა ჟამსა ნიშნად მოგცემ  დროსა ამას ვარდ იეფსა  
ვარდთა ნახვა გაგაკრთობდეს  მართ ვითა მცა ძაღლი ყეფსა  
937 
ამა დროსა გარდავსცილდე  აქავ ქვაბსა არ მოვიდე  
ცან  ცოცხალი არ თურე ვარ  უღონიოდ მოვკვე კიდე  
ეს ამისად ნიშნად კმარის  შენ თუ ჩემთვის ცრემლსა ჰღვრიდე  
მაშინ გწადდეს   იხარებდი  გწადდეს   ჭმუნვა გაიდიდე  
938 
აწ რაცა გკადრე  ამისთვის ნუთუ შენ იყო მჭმუნავი  
მოგშორდები და არ ვიცი  თუ ცხენი დამცემს  თუ ნავი  
არ  უთქმელობა არ ვარგ ა  არ პირუტყვი ვარ მჩმუნავი  
არ ვიცი  ღმერთი რას მიზამს  ანუ ცა მიწყივ მბრუნავი   
939 
მან უბრძანა   აღარ გაწყენ  არცა სიტყვა გამეტადდეს  
არ მომისმენ  რაზომ გინდა საუბარი მიდიადდეს  
თუ არ მოგყვეს საყვარელი  შენ მას მიჰყევ  რაცა სწადდეს  
ბოლოდ ყოვლი დამალული საქმე ცხადად გამოცხადდეს  
940 
არ დაიჯერო  მაშინ სცნა ჩემთა საქმეთა ძნელობა  
ჩემთვის ყველაი სწორია  გაჭრა და გაუჭრელობა  
შენ რაცა გითქვამს  მაგას ვიქმ  მრჯის რაზომ გინდა ხელობა  
უშენოდ მომხვდეს  რაღა ვქმნა  არ დია დღეთა გრძელობა   
941 
საუბარი გარდასწყვიდეს  დააპირეს ესე პირი  
ცხენსა შესხდეს  მოიარეს  თვითო მოკლეს ველს ნადირი  
შემოიქცეს  აატირეს გული  კვლაცა ანატირი  
ხვალ გაყრისა გონებამან სხვა მიჰმატა ჭირსა ჭირი  
942 
ლექსთა მკითხველნო  თქვენნიმცა თვალნი ცრემლისა მღვრელია  
გულმან  გლახ  რა ქმნას უგულოდ  თუ გული გულსა ელია   
მოშორვება და მოყვრისა გაყრა კაცისა მკლველია  
ვინცა არ იცის  არ ესმის  ესე დღე რაგვარ ძნელია  
943 
დილა გათენდა  შესხდეს და მას ქალსა გაესალამნეს  
ტარიელ  ასმათ  ავთანდილ თვალთაგან ცრემლნი დალამნეს  
სამთავე ღაწვთა ალამნი არღავნის ფერად ალამნეს  
მათ ლომთა  მიწყივ მხეც ქმნილთა  თავნი მხეცთავე ალამნეს  
944 
ქვაბი ჩავლეს და წავიდეს ზახილით ცრემლთა მდენანი  
ასმათ ტირს  მოსთქვამს   ჰე ლომნო  ვისნი ვით მოგთქმენ ენანი  
მზემან დაგწვნა და დაგდაგნა ცისა მნათობნი ზენანი  
ვა ჭირნი ჩემნი ეზომნი  ვა სიცოცხლისა თმენანი   
945 
მათ ყმათა  მუნით წასრულთა  იგი დღე ერთგან იარეს  
ზღვის პირს მივიდეს  მუნ დადგეს  არ ხმელთა არე იარეს  
არ გაიყარნეს მას ღამით  კვლა ცეცხლი გაიზიარეს  
ერთმანერთისა შორს ყოფნა იტირეს  იმგლოვიარეს  
946 
ტარიელს ეტყვის ავთანდილ   რუ გახმა ცრემლთა დენისა  
რად მოიშორვე შენ ფრიდონ  მომცემი მაგა ცხენისა  
მუნით იცნობის ამბავი  ღონე მის მზისა ლხენისა  
აწ მე მუნ მივალ  მასწავლე გზა ძმად ფიცისა შენისა   
947 
ტარიელ სიტყვით ასწავლის მხარსა ფრიდონის გზისასა  
მართ გააგონა  რაც ოდენ შეეძლო ძალსა თქმისასა  
 აღმოსავლითკე წადიო  პირსა იარე ზღვისასა  
თუ ჰნახო  ჩემი უამბე  გკითხავს ამბავსა ძმისასა   
948 
თხა მოკლეს და მიითრიეს  ცეცხლი შექმნეს ზღვისა პირსა  
სვეს და ჭამეს  რაცა ჭამა შეჰფერობდა მათსა ჭირსა  
მას ღამესა ერთად იყვნეს  ერთგან მიწვეს ხეთა ძირსა  
ვჰგმობ მუხთალსა საწუთროსა  ზოგჯერ უხვსა  ზოგჯერ ძვირსა  
949 
ცისკრად ადგეს გასაყრელად  ერთმანერთსა მოეხვივნეს  
მაშინ მათგან ნაუბარნი  დადნეს  ვინცა მოისმინნეს  
თვალთა  ვითა წყაროს თვალნი  ცრემლნი ველთა მოადინნეს  
დიდხან დგანან შეჭდობილნი  მკერდი მკერდსა შეარკინეს  
950 
გაიყარნეს ტირილით და პირსა ხოკით  თმათა გლეჯით  
ერთი აღმა  ერთი ჩაღმა  უგზოდ მივლენ შამბთა ეჯით  
ვირე უჩნდა ერთმანერთი  იზახდიან პირსა ბღნეჯით  
იგი ნახნეს დაღრეჯილნი  მზე დაიღრეჯს მისით ღრეჯით  
 
წასლვა ავთანდილისგან ფრიდონისასა 
 
951 
ვა  სოფელო  რას შიგან ხარ  რას გვაბრუნვებ  რა ზნე გჭირსა  
ყოვლი შენი მონდობილი ნიადაგმცა ჩემებრ ტირსა  
სად წაიყვან სადაურსა  სად აღუფხვრი სადათ ძირსა  
მაგრა ღმერთი არ გასწირავს კაცსა  შენგან განაწირსა  
952 
ავთანდილ მისი გაყრილი ტირს  ხმა მისწვთების ცათამდის  
იტყვის  თუ   ღვარი სისხლისა კვლაცა მდენია  კვლაცა მდის  
აწ აგრე გაყრა ძნელია  ვით მაშინ შეყრა და ც ამდის  
კაცი არ ყველა სწორია  დიდი ძეს კაცით კაცამდის   
953 
ველს მაშინ მხეცნი ძღებოდეს სისხლითა მუნ ნატირითა  
ვერ დაივსებდა სახმილსა  იწვის ცეცხლითა ხშირითა  
კვლა თინათინის გონება ავსებს უფრო რე ჭირითა  
ბაგეთათ ვარდსა ანათობს ბროლი ძოწისა ძირითა  
954 
ვარდი ჭნებოდა  ღვრებოდა  ალვისა შტო ირხეოდა  
ბროლი და ლალი გათლილი ლაჟვარდად გარდიქცეოდა  
გაჰმაგრებოდა სიკვდილსა  ამისთვის არ უმხნეოდ  ა  
იტყვის  თუ   ბნელი რას მიკვირს  რათგან დამაგდე  მზეო  და    
955 
მზესა ეტყვის   მზეო  გიტყვი თინათინის ღაწვთა დარად  
შენ მას ჰგავ და იგი შენ გგავს  თქვენ ანათობთ მთად და ბარად  
ხელსა მალხენს ნახვა შენი  ამად გიჭვრეტ არ დამცთარად  
მაგრა ჩემი რად დააგდეთ გული ცივად  გაუმთბარად  
956 
თუ ერთისა მოშორვება მზისა ზამთრის გაგვამცივნებს  
მე  გლახ  ორნი დამიყრიან  გული ამად რად არ ივნებს  
მაგრა კლდესა არა შესწონს  არაოდეს არ იმტკივნებს  
წყლულსა დანა ვერა ჰკურნებს  გაჰკვეთს  ანუ გაამსივნებს   
957 
მიმავალი ცასა შესტირს  ეუბნების  ეტყვის მზესა  
 აჰა  მზეო  გეაჯები შენ  უმძლესთა მძლეთა მძლესა  
ვინ მდაბალთა გაამაღლებ  მეფობისა მისცემ  სვესა  
მე ნუ გამყრი საყვარელსა  ნუ შემიცვლი ღამედ დღესა  
958 
მო  ზუალო  მომიმატე ცრემლი ცრემლსა  ჭირი ჭირსა  
გული შავად შემიღებე  სიბნელესა მიმეც ხშირსა  
შემომყარე კაეშანი  ტვირთი მძიმე  ვითა ვირსა  
მას უთხარ  თუ   ნუ გასწირავ  შენია და შენთვის ტირსა   
959 
ჰე მუშთარო  გეაჯები შენ  მართალსა ბრჭესა  ღმრთულსა  
მო და უყავ სამართალი  გაებრჭობის გული გულსა  
ნუ ამრუდებ უმართლესსა  ნუ წაიწყმედ ამით სულსა  
მართალი ვარ  გამიკითხე  რად მაწყლულებ მისთვის წყლულსა  
960 
მოდი  მარიხო  უწყალოდ დამჭერ ლახვრითა შენითა  
შე ცა მღებე და შემსვარე წითლად სისხლისა დენითა  
მას უთხრენ ჩემნი პატიჟნი  მას გააგონენ ენითა  
რაგვარ გასრულ ვარ  შენ იცი  გული არღარას ლხენით ა  
961 
მოდი  ასპიროზ  მარგე რა  მან დამწვა ცეცხლთა დაგითა  
ვინ მარგალიტსა გარეშე მოსცავს ძოწისა ბაგითა  
შენ დააშვენებ კეკლუცთა დაშვენებითა მაგითა  
ვისმე ჩემებრსა დააგდებ  გაჰხდი ცნობითა შმაგითა  
962 
ოტარიდო  შენგან კიდე არვის მიგავს საქმე სხვასა  
მზე მაბრუნვებს  არ გამიშვებს  შემიყრის და მიმცემს წვასა  
დაჯე წერად ჭირთა ჩემთა  მელნად მოგცემ ცრემლთა ტბასა  
კალმად გიკვეთ გაწლობილსა ტანსა  წვრილსა ვითა თმასა  
963 
მო  მთვარეო  შემიბრალე  ვილევი და შენებრ ვმჭლდები  
მზე გამავსებს  მზევე გამლევს  ზოგჯერ ვსხვდები  ზოგჯერ ვწვლდები  
მას უამბენ სჯანი ჩემნი  რა მჭირს  ანუ რაგვარ ვბნდები  
მიდი  უთხარ  ნუ გამწირავს  მისი ვარ და მისთვის ვკვდები  
964 
აჰა  მმოწმობენ ვარსკვლავნი  შვიდნივე მემოწმებიან  
მზე  ოტარიდი  მუშთარი და ზუალ ჩემთვის ბნდებიან  
მთვარე  ასპიროზ  მარიხი მოვლენ და მოწმად მყვებიან  
მას გააგონნენ  რანიცა ცეცხლნი უშრეტნი მდებიან   
965 
აწ გულსა ეტყვის   ვითამცა გდის ცრემლი  არ გაგხმობია  
რას გარგებს მოკლვა თავისა  ეშმა ძმად თურე გძმობია  
მეც ვიცი  ჩემსა ხელ მქმნელსა თმად ყორნის ბოლო სთმობია  
მაგრა თუ ჭირსა არ დასთმობ  ლხინი რა დასათმობია  
966 
თუ დავრჩეო  ესე მიჯობს    სიცოცხლისა იტყვის თუსა  
ნუთუ მომხვდეს ნახვა მზისა  ნუ ვიზახი მიწყივ უსა   
მიიმღერის ხმასა ტკბილსა  არ დასწყვეტდის ცრემლთა რუსა  
მისსა ხმასა თანა ხმაცა ბულბულისა ჰგვანდის ბუსა  
967 
რა ესმოდის მღერა ყმისა  სმენად მხეცნი მოვიდიან  
მისვე ხმისა სიტკბოსაგან წყლით ქვანიცა გამოსხდიან  
ისმენდიან  გაჰვირდიან  რა ატირდის  ატირდიან  
იმღერს ლექსთა საბრალოთა  ღვარისაებრ ცრემლნი სდიან  
968 
მოვიდიან შესამკობლად ქვეყნით ყოვლნი სულიერნი  
კლდით ნადირნი  წყალშიგ თევზნი  ზღვით ნიანგნი  ცით მფრინველნი  
ინდო არაბ საბერძნეთით  მაშრიყით და მაღრიბელნი  
რუსნი  სპარსნი  მოფრანგენი და მისრეთით მეგვიპტელნი  
 
მისლვა ავთანდილისგან ფრიდონისასა 
 
969 
ყმა მტირალი სამოც ათ დღე ზღვისა პირსა მივა გზასა  
შორით ნახნა მენავენი  მოდიოდეს შიგან ზღვასა  
მოიცადა  ჰკითხა   ვინ ხართ  თქვენ ამისსა გნუკევ თქმასა  
ეს სამეფო ვისი არის  ან ჰმორჩილობს ვისსა ხმასა   
970 
მათ მოახსენეს   ტურფაო სახით და ანაგებითა  
გვეუცხოვე და გვეკეთე  მით გეუბნებით ქებითა  
აქამდის ზღვარი თურქთაა  მოზღვრე ფრიდონის ზღვებითა  
ჩვენცა ვისნი ვართ  გიამბობთ  თუ ჭვრეტით არ დავბნდებითა  
971 
ნურადინ ფრიდონ მეფეა ამა ქვეყნისა ჩვენისა  
მოყმე მხნე  უხვი  ძლიერი  ფიცხლა მომხლტომი ცხენისა  
ვნება არავის არ ძალ უც მის მზისა ოდნად მშვენისა  
იგია ჩვენი პატრონი  მსგავსი ცით შუქთა მფენისა   
972 
ყმამან უთხრა   ძმანო ჩემნო  კარგთა კაცთა გარდგეკიდე  
მე მეფესა თქვენსა ვეძებ  მასწავლეთ  თუ სით წავიდე  
რა ვიარო  ოდეს მივალ  ან გზასა აქვს რა სიდიდე   
მენავეთა უწინამძღვრეს  არ დააგდეს ზღვისა კიდე  
973 
მოახსენეს   ესე გზაა მულღაზანზარს მიმავალი  
მუნ დაგხვდების მეფე ჩვენი მშვილდ ფიცხელი  მახვილ ხრმალი  
აქადაღმა ათ დღე მიხვალ ნაკვთად სარო  ფერად ლალი  
ვა  რად დაგვწვენ  უცხოს უცხო რად მოგვიდევ ცეცხლებრ ალი   
974 
ყმამან უთხრა   მიკვირს  ძმანო  რად ხართ ჩემთვის გულ მოკლულნი  
ანუ ეგრე ვით გეკეთნეს ზამთრის ვარდნი ფერ ნაკლულნი  
თქვენმცა მაშინ გენახენით  ლაღნი ვდეგით  არ საპყრულნი  
ჩვენნი მჭვრეტნი დავაშვენნით  ჩვენგან სხდიან მხიარულნი   
975 
კაცნი წავიდეს  დაბრუნდა ყმა გზასა თავის წინასა  
ვისი ჰგავს ტანი საროსა და ვისი გული  რკინასა  
მიაცორვებს და მიუბნობს  მოსთქვამს მისსავე ლხინასა  
ნარგისნი ქუხან  ცრემლსა წვიმს  ჩარცხის ბროლსა და მინასა  
976 
ვინცა გზას ნახნის უცხონი  ჰმსახურებდიან  ჰყმობდიან  
მოვიდოდიან საჭვრეტლად  მას ზედა სტრფიალობდიან  
ეძნელებოდის გაშვება  გაყრასა ძლივ დასთმობდიან  
გზის ყოლაუზი მისციან  ჰკითხის რა  უამბობდიან  
977 
მულღაზანზარს მიეახლა  ადრე დაჰლევს გზასა გრძელსა  
მინდორს ნახა სპა ლაშქართა და ნადირთა ჰგვანდეს მსრველსა  
ყოვლგნით ალყა შემოეკრა  მოსდგომოდეს გარე ველსა  
ისრიან და იზახიან  მხეცსა სჭრიან ვითა მჭელსა  
978 
კაცი ემთხვია  მას ჰკითხა ამბავი მის ლაშქარისა  
უბრძანა   ისი ვისია ხმა ზათქისა და ზარისა   
მან უთხრა   ფრიდონ ხელმწიფე  მეფე მულღაზანზარისა  
იგი ნადირობს  შეუკრავს ნაპირი ველ შამბნარისა   
979 
მათ ლაშქართაკე წავიდა მით უსახოთა ქცევითა  
გამხიარულდა  შვენება მის ყმისა ვთქვიმცა მე ვითა  
მისთა გამყრელთა დააზრობს  შემყრელთა დასწვავს მზე ვითა  
ნახოს  მჭვრეტელთა ახელებს  ტანი ლერწამობს რხევითა  
980 
მათ ლაშქართა ყოლბსა შუა ორბი სითმე გარდმოფრინდა  
ყმამან ცხენით შეუტივა  გაამაყდა  არ შეშინდა  
შესტყორცა და ჩამოაგდო  დაეცა და სისხლი სდინდა  
გარდახდა და ფრთენი დასჭრნა  წყნარად შეჯდა  არ აქშინდა  
981 
იგი რა ნახეს  მესროლნი სროლასა მოეშლებოდეს  
ალყა დაშალეს  მოვიდეს  მოეხვეოდეს  ბნდებოდეს  
იქით და აქათ უვლიდეს  ზოგნი უკანა ჰყვებოდეს  
ვერცა ჰკადრებდეს   ვინ ხარო   ვერცა რას ეუბნებოდეს  
982 
მინდორსა შუა გორი დგა  ფრიდონ მას ზედა დგებოდა  
ღირსნი მას თანა სროლასა ორმოცი კაცი ჰხლებოდა  
მუნ დაემართა ავთანდილ  მას თანა ყოლბი ჰყვებოდა  
ფრიდონს უკვირდა   რა ქმნესო   მისთა სპათათვის წყრებოდა  
983 
ფრიდონ მონა გამოგზავნა   წა  ნახეო ისი სპანი  
რა ქმნეს  ალყა რად დაშალეს  სად წადიან ვითა ბრმანი   
მონა ფიცხლა მოეგება  ნახა სარო  მორჩი ტანი  
დადგა  თვალნი გაურეტდეს  დაავიწყდეს სიტყვის თქმანი  
984 
ავთანდილ ცნა  თუ   ისია მოამბვედ ჩემად რებული  
  უთხრა   არქვი შენს პატრონსა ეს ჩემი დავედრებული  
ვარ უცხო ვინმე ღარიბი  საყოფთა მოშორვებული  
ძმად ფიცი ტარიელისი  თქვენს წინა მომგზავრებული   
985 
მონა წავიდა ფრიდონის თხრობად ამბვისა მისისად  
უთხრა   მზე ვნახე მოსრული  ჩანს მანათობლად დღისისად  
ვაზრობ  იგიცა დაშმაგდენ  თუ ბრძენთა ნახონ ისი სად  
 ვარ ძმაო ტარიელისი შეყრად ფრიდონის მქისისად   
986 
რა  ტარიელ  მოისმინა  ფრიდონს ჭირი უსუბუქდა  
თვალთა ცრემლნი გარდმოსცვივდეს  გული უფრო აუჩუქდა  
მონაქროლმან ვარდი დაზრა  წამწამთაგან ბუქი ბუქდა  
შეიყარნეს  ერთმანერთი მათგან იქო  არ გაუქდა  
987 
ფიცხლა იგი ქედი ჩავლო  ჩაეგება ფრიდონ წინა  
რა შეხედნა  ესე თქვა  თუ   თუ არ მზეო  ისი ვინ  ა   
მას ჰმეტობდა  რაცა ქება მონისაგან მოესმინა  
ერთმანერთსა გარდაუხდეს  ლხინმან ცრემლი აფრქვევინა  
988 
მოეხვივნეს ერთმანერთსა  უცხოებით არ დარიდონ  
თვით უსახოდ ფრიდონს ყმა და მოეწონა ყმასა ფრიდონ  
რა მჭვრეტელთა იგი ნახონ  მზე მათ თანა გააფლიდონ  
მომკალ  ბაზარს სხვა მათებრი ივაჭრონ რა  ანუ ყიდონ  
989 
ფრიდონისებრნი მოყმენი ვინმცა ვით ვინ ეგებიან  
მაგრა მას ახლავს ქებანი  მართ მეტი არ მიხჰვდებიან  
მზე უჩინო იქმს მნათობთა  რა ახლოს შეიყრებიან  
დღისით ვერ ნათობს სანთელი და ღამით შუქნი ჰკრთებიან  
990 
ცხენთა შესხდეს  გაემართნეს  ფრიდონისსა მივლენ სრასა  
დაიშალა ნადირობა  მოეშალნეს მხეცთა სრვასა  
ავთანდილის ჭვრეტად სპანი იქით აქათ იქმენ ჯრასა  
თქვეს    ასეთი ხორციელი შეუქმნია რაგვარ რასა   
991 
ყმა ფრიდონს ეტყვის    ისწრაფი  ვიცი  ამბვისა თხრობასა  
გიამბო  ვინ ვარ  სით მოვალ    ვინათგან ჰლამი ცნობასა    
ანუ სით ვიცნობ ტარიელს  ანუ რად ვიტყვი ძმობასა  
იგი ძმად მიხმობს  ძმა ხარო  თუცა ძლივ ღირს ვარ ყმობასა  
992 
მე ვარ ყმა როსტან მეფისა  მოყმე არაბეთს ზრდილობით  
დიდი სპასპეტი  სახელად მიხმობენ ავთანდილობით  
ძე დიდებულთ დიდ გვართა  ზრდილი მეფეთა შვილობით  
საკრძალავი და უკადრი  მყოფი არვისგან ცილობით  
993 
დღესა ერთსა მეფე შეჯდა  ნადირობას გამოვიდა  
მინდორს ვნახეთ  ტარიელი  ცრემლთა ღვრიდა  ველთა რწყვიდა  
გაგვიკვირდა  გვეუცხოვა  ვაწვიეთ და არ მოვიდა  
ჩვენ გვეწყინა  არ ვიცოდით  მას თუ ცეცხლი რაგვარ სწვიდა  
994 
მეფემან სპანი შეპყრობად შეუზახნა და წყრებოდა  
მან უჭირველად დახოცნა  ომი არ მისჭირდებოდა  
ზოგსა მხარ თეძო დაჰლეწა და ზოგთა სული ჰხდებოდა  
მუნღა ცნეს  ეტლი მთვარისა რომე არ დაბრუნდებოდა  
995 
მათ სპათაგან ვერ შეპყრობა ცნეს მეფეთა მეტად მწყრალთა  
თვით შესხდეს და შეუტივეს ამაყთა და არას მკრძალთა  
რა ტარიელ მეფე იცნა  მუნღა დაჰკრთა მათთა ხრმალთა  
ცხენსა მისცნა სადავენი  დაგვეკარგა წინა თვალთა  
996 
ვძებნეთ და კვალი ვერ ვპოვეთ  დავსწამეთ ეშმაურობა  
მეფე დაჭმუნდა  დაშალა სმა  ნადიმობა  პურობა  
მე ვეღარ გავსძელ მისისა ამბვისა არ დასტურობა  
გამოვიპარე საძებრად  მწვიდა ცეცხლი და მურობა  
997 
იგი ვძებნე წელსა სამსა არ ვიამე არცა ძილი  
მათ მასწავლეს  ხატაელნი ვნახენ მისგან დაკოდილი  
ვპოვე ვარდი მოყვითანე  შუქ მკრთალი და ფერ მიხდილი  
შემიტკბო და შემიყვარა  ვითა ძმა და ვითა შვილი  
998 
ქვაბნი წაუხმან დევთათვის  სრულად გაჰმესისხლებია  
მუნ ასმათ ახლავს მარტოსა  სხვა არვინ უახლებია  
მას მუდამ ძველი ცეცხლი სწვავს  არ ახალ  არ ახლებია  
ვა ჰმართებს მისსა გაყრილსა  შავი ხლა თავსა ჰხლებია  
999 
ქალი მარტო ქვაბსა შიგან ზის მტირალი  ცრემლ ნაწთომი  
ყმა ნადირსა უნადირებს  ლომის ლეკვსა ვითა ლომი  
მიართვამს და აგრე არჩენს იგი ერთგან ვერ დამდგომი  
მისგან კიდე სანახავად არა უნდა კაცთა ტომი  
1000 
მე უცხოს უცხო მანატრა მოსმენა სანატრელისა  
მითხრა ამბავი მისი და მისისა სასურველისა  
რა ჭირნი დათმნა  ვერ იტყვის აწ ენა ესე ხელისა  
ჰკლავს სურვილი და ვერ ჭვრეტა მისისა დამმარხველისა  
1001 
ვითა მთვარე დაუდგომლად იარების  არ დადგების  
მასვე ცხენსა შენეულსა ზის  აროდეს გარდაჰხდების  
არას ნახავს პირ მეტყველსა  ვით ნადირი კაცთა ჰკრთების  
ვა მე  მისსა მგონებელსა  ვა მას  ვინცა მისთვის კვდების  
1002 
მის ყმისა ცეცხლი მედების  დამწვა ცეცხლითა მისითა  
შემებრალნეს და გავშმაგდი  გავხე ცნობითა ვისითა  
მომინდა მისთა წამალთა ძებნა ზღვითა და ქვიშითა  
შევიქეც  ვნახენ მეფენი  მყოფნი გულითა მქისითა  
1003 
დავეთხოვე და გამიწყრა  მეფე მიეცა ჭმუნვასა  
დავყარენ ჩემნი ლაშქარნი  მით იზახიან მუნ ვასა  
გამოვიპარე  დავეხსენ სისხლისა ცრემლთა წურვასა  
აწ ვეძებ მისთა წამალთა  ვიქმ იქით აქათ ბრუნვასა  
1004 
შენი მან მითხრა ამბავი მისგან ძმობისა შენისა  
აწ მიპოვნიხარ უებრო  შენ   საქებელი ენისა  
გამომირჩიე  სით მიჯობს ძებნა მის მზისა ზენისა  
მისთა მჭვრეტელთა ლხინისა  ვერ მჭვრეტთა ამაზრზენისა   
1005 
აწ ფრიდონ იწვის სიტყვითა მის ყმისა ნაუბარითა  
ორნივე სწორად მოსთქმიდეს მოთქმითა საქებარითა  
გულ ამოსკვნილნი გულითა ტირან ვერ დამთმობარითა  
მუნ ვარდსა წყლითა ცხელითა რწყვენ ტევრთა საგუბარითა  
1006 
ლაშქართა შიგან შეიქმნა ხმა ტირილისა დიდისა  
ზოგთაგან ხოკა პირისა  ზოგთაგან სრევა რიდისა  
ფრიდონ ტირს  მოსთქვამს ხმა მაღლად  გაყრილი წლისა შვიდისა  
 უხანობა და სიცრუვე  ვა  საწუთროსა ფლიდისა   
1007 
ფრიდონ მოსთქვამს   რა შეგასხათ  ვერ საქებო  ვერ სათქმელო  
ხმელთა მზეო  სამყაროსა მზისა ეტლთა გარდამხმელო  
მოახლეთა სალხინოო  სიცოცხლეო  სულთა მდგმელო  
ცისა ეტლთა სინათლეო  დამწველო და დამანთქმელო  
1008 
რა მოგეშორვე  მას აქათ სიცოცხლე მომძულვებია  
თუცა შენ ჩემად არა გცალს  მე შენთვის მომსურვებია  
შენ უჩემობა ლხინად გიჩს  მე დია მიმჭირვებია  
ოხერ სიცოცხლე უშენოდ  სოფელი გამარმებია   
1009 
ფრიდონ თქვნა ესე სიტყვანი მოთქმითა შვენიერითა  
სული დაიღეს  დადუმდეს  მივლენ არ თურე ღერითა  
ავთანდილ მჭვრეტთა აშვენებს ტურთითა აერ ფერითა  
მელნისა ტბათა მიჯარვით ჰბურავს გიშრისა ჭერითა  
1010 
ქალაქს შევიდეს  მუნ დაჰხვდა სრა მოკაზმული სრულითა  
სახელმწიფოთა ყოვლითა გასაგებლითა სრულითა  
მონანი ტურფად მოსილნი წესითა იყვნეს რულითა  
შეჰფრფინვიდიან ავთანდილს გულითა სულ წასულითა  
1011 
შევიდეს და დიდი შექმნეს ჯალაბობა  არ ხალვათი  
იქით აქათ დიდებულნი წარიგებით ათჯერ ათი  
თვით ორნივე ერთგან დასხდეს  ვითა ვინ თქვას ქება მათი  
ბროლ ბადახშსა აშვენებდა ზოგან მინა  ზოგან სათი  
1012 
დასხდეს  შეიქმნა პურობა  გაამრავლებდეს მახალსა  
უმასპინძლებდეს ავთანდილს  ვითა მზახალი მზახალსა  
მოიღებდიან ჭურჭელსა ტურფასა  ახალ ახალსა  
მაგრა მის ყმისა მჭვრეტელთა გული მიეცა  გლახ  ალსა  
1013 
მას დღე სვეს  ჭამეს  გარდახდა ნადიმი მსმელთა დასისა  
გათენდა  ბანეს ავთანდილ  რიცხვი ძეს მუნ ატლასისა  
შესამოსელი შეჰმოსეს დრაჰკნისა ბევრ ათასისა  
შეარტყეს წელთა სარტყელი  დაუდებელი ფასისა  
1014 
ყმამან დაყვნა დღენი რამე  თუცა ყოვნას ვერა სთმობდა  
ფრიდონს თანა ნადირობას გავიდის და თამაშობდა  
სწორად ჰხოცდა შორს და ახლოს  თუ რას ხელსა მიაპყრობდა  
მისი სროლა მშვილდოსანსა ყველაკასა აწბილობდა  
1015 
ყმა ფრიდონს ეტყვის   გესმოდეს ჩემი აწ მონახსენები  
მე შენი გაყრა სიკვდილად მიჩს და მით თავსა ვევნები  
მაგრა არა მცალს დღე კრულსა  ცეცხლი მწვავს მოუთმენები  
გზა გრძელი  საქმე სასწრაფო მიც  დია დავეყენები  
1016 
მართალ ა  შენი გამყრელი თვალი თუ ცრემლსა ღვრიდესა  
დღეს წაუვალი ვერა ვარ  მით ცეცხლი სხვაცა მწვიდესა  
დგომა მგზავრისა ცთომაა  კარგსა იქმს  თავსა სწვრთიდესა  
სადა გინახავს იგი მზე  წამომყევ ზღვისა კიდესა   
1017 
ფრიდონ უთხრა   დასაშლელი ჩემგან არა არ გეთხრობის  
ვიცი  რომე აღარა გცალს  შენ ლახვარი სხვა გესობის  
წადი  ღმერთი გიწინამძღვრებს  შენი მტერი დაემხობის  
მაგრა თქვი  თუ უშენობა ჩემგან ვითა დაითმობის  
1018 
ამას გკადრებ  არ ეგების მარტოსაგან წასლვა შენი  
თანა ყმათა წამოგატან  იმსახურენ  იახლენი  
აბჯარი და საგებელი  ერთი ჯორი  ერთი ცხენი  
არ წაიტან  გაირჯები ღაწვი ვარდი  ცრემლთა მდენი   
1019 
მოასხნა ოთხნი მონანი  მისანდობელნი გულითა  
სრული აბჯარი საკაცო ქაფითა  საბარკულითა  
სამოცი ლიტრა წითელი აწონით  არ ნაკლულითა  
ერთი ტაიჭი უებრო  მით უნაგრითა სრულითა  
1020 
ერთსა ჯორსა წვივ მაგარსა საგებელი აუკიდა  
წავიდა და ფრიდონ შეჯდა  მას თანავე გამოვიდა  
აწ გაყრისა მომლოდნესა ედებოდა ცეცხლი  სწვიდა  
მოსთქვამს   თუმცა მზე გვეახლა  ჩვენ ზამთარი ვერ დაგვზრვიდა   
1021 
ზარი მის ყმისა წასლვისა გახდა  მიეცნეს წუხილსა  
მოატყდეს მოქალაქენი  ლარსა ვინ ჰყიდდა  თუ ხილსა  
ხმა ზახილისა მათისა ჰგვანდა ჰაერთა ქუხილსა  
იტყოდეს   მზესა მოვჰშორდით  მო  თვალნი მივსცნეთ წუხილსა   
1022 
ქალაქი გავლეს  მივიდეს პირსა დიდისა ზღვისასა  
მაშინ ფრიდონის ნახულსა  ნასაჯდომევსა მზისასა  
მუნ დაადენდეს ნაკადსა სისხლისა ცრემლთა ტბისასა  
ფრიდონ უამბობს ამბავსა მის მნათობისა ტყვისასა  
1023 
 აქა მათ ზანგთა მონათა მზე მოიყვანეს ნავითა  
კბილ თეთრი  ბაგე ბადახში  სახედავითა შავითა  
ცხენი გავქუსლე  გავაგე წაგვრა ხრმლითა და მკლავითა  
შორს მნახეს  ადრე გამექცეს  ნავი მფრინვალე ჩნდა ვითა   
1024 
მოეხვივნეს ერთმანერთსა  გაამრავლნეს ცრემლთა ღვრანი  
აკოცეს და გაუახლდეს მათ ორთავე მათნი წვანი  
გაიყარნეს გაუყრელნი ძმად ფიცნი და ვითა ძმანი  
ფრიდონ დადგა  ყმა წავიდა  შემხედველთა მკლველი ტანი  
 
წასლვა ავთანდილისგან ნესტან დარეჯანის საძებრად და ქარავანთა შეყრა 
 
1025 
ყმა მიმავალი მიუბნობს  მსგავსი მთვარისა სრულისა  
არს თინათინის გონება მისად სალხენლად გულისა  
იტყვის   მოგშორდი  სიცრუე  ვა  საწუთროსა კრულისა  
შენ გაქვს წამალი ჩემისა მამრთელებელი წყლულისა   
1026 
რად სიცხე გულსა ნიადაგ მწვავს გმირთა სამს ალებისა  
რად გული კლდისა ტინისა შემქმნია სამ სალებისა  
არ შეუძლია ლახვარსა დაჩენა სამსა ლებისა  
ყენ ხარ მიზეზი სოფლისა ასრე გასამსალებისა   
1027 
ავთანდილ მარტო ზღვის პირსა მივა ოთხითა მონითა  
წამალსა ტარიელისსა ეძებს ყოვლითა ღონითა  
დღისით და ღამით მტირალი იღვრების ცრემლთა ფონითა  
ჩალად უჩს ყოვლი ქვეყანა მისვე ჩალისა წონითა  
1028 
სადაცა ნახნის  ეუბნის  მგზავრნი ზღვის პირსა რებულნი  
ჰკითხის მის მზისა ამბავი  დღენი ვლნა გაასებულნი  
ქედსა გარდადგეს  აქლემნი აუჩნდეს ლარ კიდებულნი  
მოქარავნენი ზღვის პირსა დაყრით დგეს  შეჭირვებულნი  
1029 
მუნ ქარავანი ურიცხვი მისდგმოდა ზღვისა კიდესა  
შეიჭირვებდეს  ჭმუნვიდეს  ვერა დგეს  ვერცა ვლიდესა  
ყმამან სალამი უბრძანა  ქებასა შეასსმიდესა  
ჰკითხა  თუ   ვინ ხართ  ვაჭარნო     მათ საუბარი ჰკიდესა  
1030 
უსამ იყო ქარავნისა უხუცესი  კაცი ბრძენი  
მოახსენა ხოტბა სრული  დალოცა და უქნა ზნენი  
ჰკადრეს   ხმელთა სინათლეო  შენ ამოხვე ჩვენი მლხენი  
ჩამოხე და მოგახსენოთ ამბავი და საქმე ჩვენი   
1031 
გარდახდა  ჰკადრეს   ჩვენ ვართო მობაღდადელნი ვაჭარნი  
მაჰმადის სჯულის მჭირავნი  აროდეს გვისმან მაჭარნი  
ზღვათა მეფისა ქალაქსა სავაჭროდ გარდმონაჭარნი  
საქონელ სრულნი  მდიდარნი  არ ლარნი გვქონან ნაჭარნი  
1032 
ჩვენ აქა ვპოვეთ ზღვის პირსა კაცი უსულოდ მდებარე  
ვუშველეთ  ენა მოეცა სიტყვისა გამომგებარე  
ვჰკითხეთ  თუ   ვინ ხარ  ღარიბო  რასა საქმისა მძებარე   
გვითხრა   თუ შეხვალთ  დაგხოცენ  კიდე ცოცხალ ვარ მე ბარე    
1033 
თქვა   ქარავანი ეგვიპტით გამოვემართეთ ერითა  
ზღვასა შევედით ტვირთულნი ლარითა მრავალ ფერითა  
მუნ მეკობრეთა დაგვხოცნეს ძელით  სახნისის წვერითა  
ყველაი წახდა  არ ვიცი  აქა მოსრულვარ მე რითა   
1034 
ლომო და მზეო  ესეა მიზეზი აქა დგომისა  
დაბრუნვებითა გვეცემის ზიანი არ საზომისა  
შევიდეთ  ვა თუ დაგვხოცნენ  ძალი არა გვაქვს ომისა  
ვერცა ვდგათ  ვერცა წასრულვართ  ღონე წაგვსლვია რჩომისა   
1035 
ყმამან უთხრა   ვინცა ჭმუნავს  ცუდია და ცუდად სცთების  
რაცა მოვა საქმე ზენა  მომავალი არ აგვცთების  
მე მივინდობ სისხლთა თქვენთა  შემოვისხამ  და ცა მწვთების  
ვინცა გებრძვის  ხრმალი ჩემი მბრძოლთა თქვენთა დააცვთების   
1036 
მოქარავნენი აივსნეს სიხარულითა დიდითა  
თქვეს   ყმა ვინმეა ჭაბუკი  არა ჩვენებრვე რიდითა  
აქვს თავისაგან იმედი  ვიყვნეთ გულითა მშვიდითა   
შევიდეს  ჩასხდეს ხვამალდსა  გაჰმართეს ზღვისა კიდითა  
1037 
სიამოვნესა დარითა იარეს  არ სიძნელითა 
მათი ბადრაგა ავთანდილ უძღვის გულითა ქველითა  
გამოჩნდა ნავი მეკობრე დროშითა მეტად გრძელითა  
მას ნავსა ნავთა სალეწლად სახნისი ჰგია ძელითა  
1038 
კიოდეს და მოდიოდეს  იზახდეს და ბუკსა ჰკრესა  
შეუშინდა ქარავანი მათ ლაშქართა სიდიდესა  
ყმამან უთხრა   ნუ იშიშვით თქვენ იმათსა სიალფესა  
ანუ დავჰხოც იმ ყველასა  ან სიკვდილი ჩემი დღეს ა  
1039 
უგანგებოდ ვერას მიზმენ  შე ცა მებნენ ხმელთა სპანი  
განგებაა  არ დავრჩები  ლახვარნია ჩემთვის მზანი  
ვერ დამხსნიან ვერ ციხენი  ვერ მოყვასნი  ვერცა ძმანი    
ვინცა იცის ესე ასრე  ჩემებრვეა გულოვანი  
1040 
თქვენ  ვაჭარნი  ჯაბანნი ხართ  ომისაცა უმეცარნი  
შორს ისრითა არ დაგხოცნენ  ჩაიხშენით თანა კარნი  
მარტო მნახეთ  ვით შევება  ვით ვიხმარნე ლომნი მკლავნი  
მეკობრისა ნავისანი სისხლნი ჰნახნეთ მონაღვარნი   
1041 
ჩაიცვა ტანსა აბჯარი ქცევითა ვეფხებრ მკრჩხალითა  
მას ხელთა კეტი რკინისა ჰქონდა ხელითა ცალითა  
ნავისა თავსა გულითა წადგა შიშ შეუვალითა  
ვითა მჭვრეტელნი ჭვრეტითა  მტერნი დახოცნა ხრმალითა  
1042 
კიოდეს იგი ლაშქარნი  ხმა მათი არ გაწყდებოდა  
აძგერეს ძელი  რომელსა ზედა სახნისი ჰგებოდა  
ყმა ნავის თავსა უშიშრად ქვე დგა  არ თურე კრთებოდა  
კეტი ჰკრა  ძელი მოსტეხა  სხვით არათ არ მოსტყდებოდა  
1043 
ძელი მოსტყდა და ავთანდილ დარჩა ნავ დაულეწელი  
შეშინდეს იგი ლაშქარნი  გზა ძებნეს გარდსახვეწელი  
ვეღარ გარდესწრნეს  დარდუხლტა მტერთა მი და მო მლეწელი  
არ დარჩა კაცი ცოცხალი მუნ მისგან დაუფრეწელი  
1044 
მათ ლაშქართა გულ უშიშრად ასრე ჰხოცდა  ვითა თხასა  
ზოგი ნავსა შეანარცხის  ზოგსა ჰყრიდა შიგან ზღვასა  
ერთმანერთსა შემოსტყორცის  რვა ცხრასა და ცხრა ჰკრის რვასა  
დაკოდილნი მკვდართა შუა იმალვიან  მალვენ ხმასა  
1045 
გაუმარჯვდა ომი მათი  ვითა სწადდა მისსა გულსა  
ზოგთა ჰკადრეს ზენაარი   ნუ დაგვხოცო  შენსა სჯულსა   
არ დახოცნა  დაიმონნა  დაჰრჩომოდა რაცა წყლულსა  
მართლად იტყვის მოციქული   შიში შეიქმს სიყვარულსა   
1046 
კაცო  ძალსა ნუ იქადი  ნუცა მოჰკვეხ ვითა მთრვალი  
არას გარგებს ძლიერება  თუ არ შეგწევს ღმრთისა ძალი  
დიდთა ხეთა მოერევის  მცირე დასწვავს ნაბერწკალი  
ღმერთი გფარავს  სწორად გაჰკვეთს  შეშა ვის ჰკრა  თუნდა ხრმალი  
1047 
მუნ ავთანდილ საჭურჭლენი მათეულნი დიდნი ნახნა  
ნავი ნავსა შეატყუბა  ქარავანსა დაუზახნა  
უსამ ნახა მხიარული    გაეხარნეს  არ იახნა  
ჰკადრეს ხოტბა ქებად მისად  სასახავნი დიდნი სახნა  
1048 
ავთანდილის მაქებელთა ათასიმცა ენა ენდა  
ვერმცა მათ თქვეს  ნაომრობა როგორ ტურფად დაუშვენდა  
ქარავანმან იზრიალა  თქვეს   უფალო  მადლი შენდა  
მზემან შუქნი შემოგვადგნა  ღამე ბნელი გაგვითენდა   
1049 
მოეგებნეს  აკოცებდეს თავსა  პირსა  ფერხთა  ხელსა  
ჰკადრეს ქება უსაზომო მას ტურფასა საქებელსა  
  მისი ჭვრეტა გაა�შმაგებს კაცსა ბრძენსა  ვითა ხელსა  
 შენგან დავჰრჩით ჩვენ ყველანი ფათერაკსა ეზომ ძნელსა   
1050 
ყმამან უთხრა   მადლი ღმერთსა  შემოქმედსა  არსთა მხადსა  
ვისგან ძალნი ზეციერნი გააგებენ აქა ქმნადსა  
იგი იქმან ყველაკასა  იდუმალსა  ზოგსა ცხადსა  
ხამს ყოვლისა დაჯერება  ბრძენი სჯერა მოწევნადსა  
1051 
ღმერთმან სულსა ეგოდენსა თქვენ გათნია სისხლი თქვენი  
მე  გლახ  რა ვარ  მიწა ცუდი  თავით ჩემით რამცა ვქმენი  
აწ დავხოცენ მტერნი თქვენნი  გავასრულენ  რაცა ვთქვენი  
ნავი სრულად საქონლითა მომიღია  ვითა ძღვენი   
1052 
ამოა  კარგსა მოყმესა რა ომი გაჰმარჯვებოდეს  
ამხანაგთათვის ეჯობნოს  ვინცა მას თანა ჰხლებოდეს  
მიულოცვიდენ  აქებდენ  მათ აგრე მყოფთა სწბებოდეს  
ჰშვენოდეს დაკოდილობა  ცოტაი რამე ჰვნებოდეს  
1053 
იგი ნავი მეკობრეთა მას დღე ნახეს  არ ახვალეს  
მუნ დებულთა საჭურჭლეთა ამარიმცა ვით დათვალეს  
მათსა ნავსა გარდმოიღეს  ნავი სრულად გარდმოცალეს  
დალეწეს და ზოგი დაწვეს  შეშა დრამად არ გაცვალეს  
1054 
ავთანდილს უსამ მოართვა ვაჭართა შემოთვლილობა  
 შენგან ვართ გამაგრებულნი  ჩვენ ვიცით ჩვენი ცვილობა  
რაცა გვაქვს  იგი შენია  ამას არ უნდა ცილობა  
რასაცა მოგვცემ  გვიბოძე  გვიქმნია აქა ყრილობა   
1055 
ყმამან შესთვალა   ჰე  ძმანო  წეღანცა მოგისმენია  
ღმერთსა შეესმა  ნაკადი რაცა თქვენ თვალთა გდენია  
მან დაგარჩინნა  მე რა ვარ  მე  გლახ  რა მომილხენია  
რა გინდა მომცეთ  რას ვაქმნევ  მე ვარ და ჩემი ცხენია  
1056 
მე თუცა რამცა მინდოდა საჭურჭლე დასადებელი  
ჩემსაცა მქონდა ურიცხვი  უსახო ლარ საგებელი  
რას ვაქმნევ თქვენსა  რად მინდა  ოდენ ვარ თქვენი მხლებელი  
სხვაგან რამე მიც სხვა საქმე თავისა წასაგებელი  
1057 
აწ რაცა აქა ვიშოვე საჭურჭლე დაუთვალავი  
რაცა ვის გინდა  წაიღეთ  არვისი ვიყო მლალავი  
ერთსა ვიაჯი  მააჯეთ სააჯო არ საკრძალავი  
საქმე რამე მიც თქვენ შიგან თავისა დასამალავი  
1058 
ჟამამდის ჩემსა ნუ იტყვით არ თქვენსა პატრონობასა  
თქვით    თავადია ჩვენი  თქო  ნუ მიხმობთ ჭაბუკობასა  
მე სავაჭროსა ჩავიცვამ  დავიწყებ ჯუბაჩობასა  
თქვენ შემინახეთ ნამუსი  თქვენსა და ჩემსა ძმობასა   
1059 
ესე საქმე ქარავანსა გაეხარნეს მეტად დია  
მოვიდეს და თაყვანის სცეს  ჰკადრეს   ჩვენი იმედია  
რაცა აჯა ჩვენ გვმართებდა  იგი თქვენვე გიაჯია  
მას ვჰმსახუროთ  ვისი პირი მზისა პირად გაგვიცდია   
1060 
მუნით წავიდეს  იარეს  არ თურე ხანსა ზმიდიან  
მიჰხვდეს ტაროსსა ამოსა  ნიადაგ ამოდ ვლიდიან  
შეჰფრფინვიდიან  ავთანდილს  ქებასა შეასხმიდიან  
მას მარგალიტსა მას ყმასა  კბილთავე ფერსა  სძღვნიდიან  
 
ამბავი ავთანდილისა გულანშაროს მისლვისა 
 
1061 
ზღვა გაიარა ავთანდილ  მივა ტანითა მჭევრითა  
ნახეს ქალაქი  მოცული გარე ბაღისა ტევრითა  
გვარად უცხონი ყვავილნი  ფერითა ბევრის ბევრითა  
მის ქვეყანისა სიტურფე რა გაგაგონო ენითა  
1062 
მათ ბაღთა პირსა დააბეს ნავი საბლითა სამითა  
ავთანდილ ტანსა ჯუბანი ჩაიცვნა  დაჯდა სკამითა  
მოასხნეს კაცნი მზიდავნი  დამიზდებულნი დრამითა  
იგი ყმა ვაჭრობს  თავადობს და თავსა მალავს ამითა  
1063 
მოვიდა მისი მებაღე  ბაღსა იახლნეს რომელსა  
მას ყმასა უჭვრეტს შეფრფინვით პირსა  ელვათა მკრთომელსა  
ავთანდილ უხმო  ეუბნა კაცსა არ სიტყვა მცთომელსა  
 ვისნი ხართ  ვინ ხართ  რა ჰქვიან მეფესა აქა მჯდომელსა  
1064 
წვრილად მითხარ ყველაკაი    ყმა მას კაცსა ეუბნების    
რა ლარია უფრო ძვირად  ან იეფად რა იხსნების   
ჰკადრა   ვხედავ  პირი შენი მზისა პირად მემეცნების  
რაცა ვიცი  მართლად გკადრებ  მრუდი არა არ გემცნების  
1065 
ესეა ზღვათა სამეფო თვისა ათისა სავლითა  
თვით გულანშარო ქალაქი  სავსე ტურფითა მრავლითა  
აქ მოდის ტურფა ყველაი ზღვა ზღვა ნავითა მავლითა  
მელიქ სურხავი ხელმწიფობს  სრული სვითა და დავლითა  
 
1066 
აქა მოსლვითა გაყმდების  კაციცა იყო ბერები  
სმა  გახარება  თამაში  ნიადაგ არნ სიმღერები  
ზამთარ და ზაფხულ სწორად გვაქვს ყვავილი ფერად ფერები  
ვინცა გვიცნობენ  გვნატრიან  იგიცა  ვინ ა მტერები  
1067 
დიდ ვაჭარნი სარგებელსა ამისებრსა ვერ ჰპოვებენ  
იყიდიან  გაჰყიდიან  მოიგებენ  წააგებენ  
გლახა თვე ერთ გამდიდრდების  სავაჭროთა ყოვლგნით ჰკრებენ  
უქონელნი წელიწდამდის საქონელსა დაიდებენ  
1068 
მე ვარ მებაღე უსენის  ვაჭართა უხუცესისა  
ესეცა გკადრო ამბავი  საქმე მისისა წესისა  
თვით ესე ბაღი მისია  თქვენი სადგომი დღესისა  
პირველ მას ჰმართებს ჩვენება ყოვლისა უტურფესისა  
1069 
რა შემოვლენ დიდ ვაჭარნი  მას ნახვენ და ძღვენსა სძღვნიან  
უჩვენებენ  რაცა ჰქონდეს  სხვაგან ლარსა ვერ გახსნიან  
უტურფესთა სეფედ დასხმენ  ფასსა მუნვე დაუთვლიან  
მათ მაშინვე ააზატებს  ვითა სწადდეს  დაჰყიდიან  
1070 
თქვენებრთა საბატიოთა მათ ჰმართებს გამოსვენება  
დამყენებელთა უბრძანებს  ჰმართებდეს ვის დაყენება  
აწ იგი აქა არ არის  რას მარგებს მისი ხსენება  
გამოგებვა და წაყვანა მას ჰმართებს  თქვენი ქენება  
1071 
ფატმან ხათუნ შინა არის  ხათუნი და ცოლი მისი  
პურად კარგი მასპინძელი  მხიარული  არ თუ მქისი  
მას ვაცნობო მოსლვა თქვენი  წაგიყვანოს ვითა თვისი  
წინა კაცთა მოგაგებებს  ქალაქს შეხვალ ნათლივ  დღისი   
1072 
ავთანდილ უთხრა   წადიო  აგრე ქმენ  რაცა გწადიან   
მებაღე მირბის  ახარებს  ოფლი ქვე მკრდამდის ჩასდიან  
ხათუნსა უთხრა ამბავი   მე ესე დამიქადიან  
ყმა მოვა  მისთა მჭვრეტელთა შუქნი მზედ გაიცადიან  
1073 
ვაჭარი ვინმე პატრონი არს ქარავნისა დიდისა  
საროსა მსგავსი ნაზარდი და მთვარე დღისა შვიდისა  
ჰშვენის ჯუბა და მოხვევა ძოწეულისა რიდისა  
მე მიხმო  მკითხა ამბავი და ნირი ლართა სყიდისა   
1074 
ფატმან ხათუნს გაეხარნეს  გააგება მონა ათი  
მოუკაზმნა ქარვანსრანი  დააყენა ბარგი მათი  
შემოვიდა ღაწვი ვარდი  ბროლ ბადახში  მინა სათი  
მისთა მჭვრეტთა დაუსახეს ვეფხსა ტოტი  ლომსა   თათი  
1075 
ზარი გახდა  შემოაკრბეს ქალაქისა ერნი სრულად  
იქით აქათ იჯრებოდეს   ვუჭვრიტოთო ამას რულად   
ზოგნი ნდომით შეჰფრფინვიდეს  ზოგნი იყვნეს სულ წასრულად  
მათთა ცოლთა მოიძულვნეს  ქმარნი დარჩეს გაბასრულად  
1076 
ფატმან  ცოლი უსენისი  გაეგება კართა წინა  
მხიარულმან უსალამა  სიხარული დაიჩინა  
ერთმანერთი მოიკითხეს  შევიდეს და დასხდეს შინა  
ფატმან ხათუნს მოსლვა მისი  შე  ვით  ვატყვე  არ ეწყინა  
1077 
ფატმან ხათუნ თვალად მარჯვე  არ ყმაწვილი  მაგრა მზმელი  
ნაკვთად კარგი  შავ გვრემანი  პირ მსუქანი  არ პირ ხმელი  
მუტრიბთა და მომღერალთა მოყვარული  ღვინის მსმელი  
დია ედვა სასალუქო დასაბურავ ჩასაცმელი  
1078 
მას ღამესა ფატმან ხათუნ უმასპინძლა მეტად კარგა  
ყმამან უძღვნა ძღვენი ტურფა  მიმღებელთა თქვეს  თუ   ვარგ ა   
ფატმანს მისი მასპინძლობა უღირს  ღმერთო  არ დაკარგა  
სვეს და ჭამეს  დასაწოლად ყმა გავიდა ღამით გარ  გა  
1079 
დილსა ლარი ყველაი უჩვენა  გაახსნევინა  
ტურფანი სეფედ გარდასხნა  ფასიცა დაათვლევინა  
ვაჭართა უთხრა   წაიღეთ   აჰკიდა  გააწევინა  
თქვა    ვითა გინდა  ვაჭრობდით  ნუ გამამჟღავნებთ  მე ვინა   
1080 
ყმა ვაჭრულად იმოსების  არ ჩაიცვამს არას მისსა  
ზოგჯერ უხმის ფატმან მისსა  ზოგჯერ იყვის ფატმანისსა  
ერთგან სხდიან  უბნობდიან საუბნარსა არა მქისსა  
ფატმანს ჰკლვიდა უმისობა  რამინისი ვითა ვისსა  
 
ფატმანისგან ავთანდილის გამიჯნურება 
 
1081 
სჯობს სიშორე დიაცისა  ვისგან ვითა დაითმობის  
გილიზღებს და შეგიკვეთებს  მიგინდობს და მოგენდობის  
მართ ანაზდად გიღალატებს  გაჰკვეთს  რაცა დაესობის  
მით დიაცსა სამალავი არას თანა არ ეთხრობის  
1082 
ფატმან ხათუნს ავთანდილის გულსა ნდომა შეუვიდა  
სიყვარული მეტის მეტი მოემატა  ცეცხლებრ სწვიდა  
დამალვასა ეცდებოდა  მაგრა ჭირთა ვერ ჰმალვიდა  
იტყვის   რა ვქმნა  რა მერგების     აწვიმებდა  ცრემლთა ჰღვრიდა  
1083 
 მიღმა ვუთხრა  ვა თუ გაწყრეს  შეხედვაცა დამიძვირდეს  
თუ არა ვთქვა  ვეღარ გავსძლებ  ცეცხლი უფრო გამიხშირდეს  
ვთქვა და მოვკვდე  ანუ დავრჩე  ერთი რამე გამიპირდეს  
მას მკურნალმან ვერა ჰკურნოს  თუ არ უთხრას  რაცა სჭირდეს   
 
წიგნი ფატმანისა ავთანდილს თანა სამიჯნურო 
 
1084 
დაწერა წიგნი საბრალო  მის ყმისა მისართმეველი  
მისისა მიჯნურობისა  მისთა პატიჟთა მცნეველი  
მისთა მსმენელთა გულისა შემძრველი  შემარყეველი  
უსტარი შესანახავი  არ ცუდად დასახეველი  
1085 
 ჰე მზეო  ღმერთსა ვინათგან მზედ სწადდი დასაბადებლად  
მით შეგქმნა მოშორვებულთა ლხინად  არ ჭირთა მწადებლად  
ახლოს შემყრელთა დამწველად  მათად ცეცხლისა მადებლად  
მნათობთა შენი შეხედვა ტკბილად უჩს  დასაქადებლად  
1086 
შენ გტრფიალობენ მჭვრეტელნი  შენთვის საბრალოდ ბნდებიან  
ვარდი ხარ  მიკვირს  ბულბულნი რად არ შენ ზედა კრფებიან  
შენი შვენება ყვავილთა აჭნობს  ჩემიცა ჭნებიან  
სრულად დამწვარ ვარ  თუ მზისა შუქნი არ მომესწრებიან  
1087 
ღმერთი მყავს მოწმად  ვიშიშვი თქვენსა ამისსა თხრობასა  
მაგრა რა ვირგო დღე კრულმან  სრულად გავჰყრივარ თმობასა  
გული ვერ გასძლებს ნიადაგ შავთა წამწამთა სობასა  
თუ რას მეწევი  მეწიე  თვარა მივჰხდები ცნობასა  
1088 
მე ვირე ამა წიგნისა პასუხი მომივიდოდეს  
ვსცნობდე  გინდოდე საკლავად  ან ჩემი რა გაგვიდოდეს  
მუნამდის გავსძლო სულთა დგმა  გული რაზომცა მტკიოდეს  
სიცოცხლე  ანუ სიკვდილი გარდმიწყდეს  ნეტარძი  ოდეს   
1089 
ფატმან ხათუნ დაწერა და გაუგზავნა წიგნი მისი  
ყმამან ასრე წაიკითხა  და ვინმეა  ანუ თვისი  
თქვა   არ იცის გული ჩემი  ვინ მაშიკობს  ვისსა ვისი  
რომე მიმიჩს სამიჯნურო  რათ ვამსგავსო მე მას ისი   
1090 
თქვა   ყვავი ვარდსა რას აქმნევს  ანუ რა მისი ფერია  
მაგრა მას ზედა ბულბულსა ჯერთ ტკბილად არ უმღერია  
უმსგავსო საქმე ყოველი მოკლეა  მით ოხერია  
რა უთქვამს  რა მოუჩმახავს  რა წიგნი მოუწერია   
1091 
ესეგვარი საზრახავი დაუზრახა გულსა შინა  
მერმე იტყვის   ჩემგან კიდე ჩემი შემწე არავინ ა  
რასათვისცა გამოჭრილ ვარ  მისი ძებნა რათგან მინა  
რათაცა ვით ვჰპოვებ  მას ვიქმ  გულმან სხვა მცა რა ისმინა  
1092 
ისი დიაცი აქა ზის  კაცთა მნახავი მრავალთა  
მოსადგურე და მოყვარე მგზავრთა  ყოველგნით მავალთა  
მივჰყვე  მიამბობს ყველასა  გამავალ შემომავალთა  
ნუთუ რა მარგოს  მე მისი გარდახდა ჩემგან ვცნა ვალთა   
1093 
თქვა   დიაცსა ვინცა უყვარს  გაექსვის და მისცემს გულსა  
აუგი და მოყივნება არად შესწონს ყოლა კრულსა  
რაცა იცის  გაუცხადებს  ხვაშიადსა უთხრობს სრულსა  
მიჯობს  მივჰყვე  განაღ რასმე ვსცნობ საქმესა დამალულსა   
1094 
კვლა იტყვის   ვერვინ ვერას იქმს  თუ ეტლი არ მოსთმინდების  
მით რაცა მინდა  არა მაქვს  მაქვს რაცა  არ მ მინდების  
ბინდის გვარია სოფელი  ესე თურ ამად ბინდდების  
კოკასა შიგან რაცა დგას  იგივე წამოდინდების   
 
წიგნი ავთანდილისა ფატმანს თანა 
 
1095 
მიუწერა   წავიკითხე შენი წიგნი  ჩემი ქება  
შენ მომასწარ  თვარა შენგან მე უფრო მჭირს ცეცხლთა დება  
შენცა გინდა  მეცა მინდა გაუწყვედლად შენი ხლება  
და შეყრა არის პირიანი  ორთავეა რათგან ნება   
1096 
ფატმანისსა ვერ გიამბობ  მოემატა რა სიამე  
მიუწერა   კმარის  რაცა უშენომან ცრემლი ვლამე  
აწ ვიქმნები თავის წინა  აქა მპოვე მარტო სამე  
და მომისწრაფე შეყრა შენი  რა შეღამდეს  მოდი ღამე   
1097 
მას ღამითვე საწვეველი რა მიართვეს წიგნი ყმასა  
შეღამდა და წა ცა ვიდა  სხვა ემთხვია მონა გზასა  
 ამას ღამე ნუ მოხვალო  ვერა მპოვებ შენთვის მზასა   
და მას ეწყინა  არ დაბრუნდა  თქვა  თუ   ჰგავსო ეგე რასა   
1098 
წვეული აღარ დაბრუნდა კვლა ზევე უკუწვევითა  
ფატმან ზის წყენით  შევიდა ავთანდილ მარტო ხე ვითა  
დიაცსა წყენა შეატყო  ნახა შესლვითა  შე   ვითა  
და ვერ დაიჩინა შიშითა და მისითავე თნევითა  
1099 
ერთგან დასხდეს და დაიწყეს კოცნა  ლაღობა წყლიანი  
შემოდგა კარსა ყმა ვინმე კეკლუცი  ტან ნაკვთიანი  
შემოვლო ახლოს  შემოჰყვა მონა ხრმალ დარაკიანი  
და დაჰკრთა  რა ნახა ავთანდილ  ჰგავსო  თუ გზაა კლდიანი  
1100 
ფატმან რა ნახა  შეშინდა  ძრწის და მიეცა ძრწოლასა  
მან გაკვირვებით უჭვრიტა მათსა ლაღობა წოლასა  
უთხრა   არ გიშლი  დიაცო  ფერთა მი და მო კრთოლასა  
და გამითენდების  განანებ მაგა მოყმისა ყოლასა  
1101 
გამკიცხე  ბოზო დიაცო  და დამდევ გასათრეველად  
მაგრა სცნობ ხვალე პასუხსა მაგა საქმისა მზღვეველად  
ვარ შენთა შვილთა შენითა კბილითა დამაჭმეველად  
და დავშალო  წვერთა ფუ მიყავ  ხელიღა ვრბოდე მე ველად   
1102 
ესე თქვა და კაცმან წვერთა მოიზიდნა  გავლნა კარნი  
ფატმან შექმნა თავსა ცემა  ღაწვნი ესხნეს ნახოკარნი  
ცრემლთა მისთა შეეყარნეს  წყაროსაებრ ისმნეს წკარნი  
და თქვა   დამქოლეთ  მოდით  ქვითა  მომადეგით მომაკარნი  
1103 
მოთსქვამს   მოვკალ  თავი  ქმარი  ამოვწყვიდენ წვრილნი შვილნი  
იავარ ვყავ საქონელი  უსახონი თვალნი თლილნი  
გავეყარე საყვარელთა  ვა გამზრდელნი  ვა გაზრდილნი  
და ბოლოდ ვექმენ თავსა ჩემსა  სიტყვანია ჩემნი წბილნი   
1104 
ამას ყველასა ავთანდილ ისმენდა გაცბუნვებული  
უბრძანა   რა გჭირს  რას იტყვი  რასთვის ხარ აგრე ვებული  
რას დაგქადა იგი ყმა  რა ნახა შენგან კლებული  
და დადუმდი  მითხარ  ვინ იყო  ანუ რად საქმედ რებული   
1105 
დიაცმან უთხრა   ჰე ლომო  ხელი ვარ ცრემლთა დენითა  
ნურას ნუ მკითხავ ამბავსა  ვერცა რას გითხრობ ენითა  
დავხოცენ შვილნი ხელითა  მით ვარ აღარას ლხენითა  
და თავი მოვიკალ უთმინოდ სიყვარულითა შენითა  
1106 
ესეგვარი დია მიჰხვდეს სიტყვა მცთარსა  ენა მეტსა  
ხვაშიადთა ვერ მმალავსა  უჭკუოსა  შმაგსა  რეტსა  
ვაგლახითა მეწიენით  გეტყვი ყოვლსა ჩემსა მჭვრეტსა  
და მკურნალმანცა ვერა ჰკურნოს თავისისა სისხლთა მხვრეტსა  
1107 
ორისაგან ერთი ქმენით  ამის მეტსა ნურას ჰლამით  
მო  ვითა  ჰკლავ იმა კაცსა  წადი  მოკალ მალვით ღამით  
მე და სრულად სახლი ჩემი დახოცასა დაგვხსენ ამით  
და მოხვალ  გითხრობ ყველაკასა  მო  ვით გითხრა ცრემლთა ლამით  
1108 
თვარა ღამითვე ტვირთები შენი წაიღე ვირითა  
დააგდე ჩემი მიდამო  სრულად მიკრიფე  მი   რითა  
ვეჭვ  რომე ჩემთა ცოდვათა შენცა აგავსონ ჭირითა  
და თუ დარბაზს მივა იგი ყმა  შვილთა დამაჭმევს პირითა   
1109 
რა ესე ესმა ავთანდილს ლაღსა  ბუნება ზიარსა  
ადგა და ლახტი აიღო  რა ტურფა რამე მხნე არსა  
 ამა საქმისა ვერ ცნობა    თქვა   ჩემი სიძუნწე არსა   
და ნუ ეჭვ სულ დგმულსა ქვეყანად  თუ ვითმე მისებრი არსა  
1110 
ფატმანს უთხრა   კაცი მომეც მასწავლელად  წინამძღვარად  
გზასა მართლად წამიყვანოს  თვარა მეშვლად მინდა არად  
იმა კაცსა ვერა ვხედავ მეომარად ჩემად დარად  
და რაცა ვუყო  მოგახსენებ  მომიცადე  იყავ წყნარად   
1111 
მას მისცა მონა დიაცმან წინამძღვრად  წა ცა მყვანელად  
კვლავე შეჰყივლა   ვინათგან ცეცხლი ცხელია აწ ნელად  
თუ მო  ვითა  ჰკლა იგი ყმა ჩემად გულისა მფხანელად  
და ბეჭედი ჩემი აცვია  მას გვედრებ მოსატანელად   
1112 
ავთანდილ გავლო ქალაქი მით უებროთა ტანითა  
ზღვის პირსა სახლნი ნაგებნი დგეს ქვითა წითელ მწვანითა  
ქვეშეთკე სრითა ტურფითა  კვლა ზედათ ბანის ბანითა  
და დიდროვანითა ტურფითა  მრავლითა თანის თანითა  
1113 
მუნ მიჰყავს პირ მზე ავთანდილ მას  მისსა წინამძღომელსა  
ხმა მდაბლად ჰკადრებს   ისია სრა მისი  ეძებ რომელსა   
უჩვენებს  ეტყვის   ჰხედაო ბანსა ზე და ქვე მდგომელსა  
და იქი წევს ძილად  იცოდი  ანუ ქვე ჰპოვებ მჯდომელსა   
1114 
კარსა წინა დარაჯანი ორნი უწვეს მას  გლახ  ყმასა  
ყმა გავიდა  გაეპარა  დააგდებდეს ვირე ხმასა  
თვითო ხელი ყელსა მიჰყო  მუნვე მისცა სულთა ხდასა  
და თავი თავსა შეუტაკა  გაურია ტვინი თმასა  
1115 
იგი ყმა საწოლს მარტო წვა გულითა ჯავრიანითა  
ხელ სისხლიანი ავთანდილ შედგა ტანითა ჯანითა  
ვერღა აესწრა  იდუმალ მოკლა  ვერცა თუ ვცანითა  
და ხელი მოჰკიდა  მიწასა დაასკვნა  დაკლა დანითა  
1116 
მჭვრეტელთა მზე და მებრძოლთა მხეცი და ვითა ზარია  
ბეჭდითურთ თითი მოჰკვეთა  ქვესკნელს მიწათა გარია  
ზღვათაკე სარკმლით გასტყორცა  ზღვისა ქვიშათა დარია  
და მისთვის არცაღა სამარე  არცა სათხარად ბარია  
1117 
ხმა მათისა დახოცისა არ გაისმა არსით არა  
წამოვიდა ვარდი ტკბილი  რასამცა ვით გაემწარა  
ესე მიკვირს  სისხლი მათი ასრე ვითა მოიპარა  
და რომე წეღან წამოევლო  გზა იგივე წაიარა  
1118 
რა ფატმანისსა შევიდა ლომი  მზე  მოყმე წყლიანი  
უბრძანა   მოვკალ  მან ყმამან დღე ვეღარ ნახოს მზიანი  
თვით მონა შენი მოწმად მყავს  ფიცი აფიცე ღმრთიანი  
და აჰა თითი და ბეჭედი  და დანა მაქვს სისხლიანი  
1119 
აწ მითხარ თუ  რას იტყოდი  რას გაშმაგდი ისრე რეტად  
რას გექადდა ისი კაცი  მესწრაფების მეტის მეტად   
ფატმან ფერხთა მოეხვია   არა ღირს ვარ პირსა ჭვრეტად  
და გამიმრთელდა გული წყლული  აწყა დავჯე ცეცხლთა შრეტად  
1120 
მე და უსენი შვილითურთ აწ ახლად დავიბადენით  
ლომო  ქებანი შენნიმცა ჩვენ ვითა ვადიადენით  
ვინათგან სისხლთა იმისთა დაღვრევა დავიქადენით  
და თავითგან გითხრობ ყველასა  თქვენ სმენად დაემზადენით   
 
ფატმანისგან ნესტან დარეჯანის ამბვის მბობა 
 
1121 
ამა ქალაქსა წესია  დღესა მას ნავროზობასა 
არცა ვინ ვაჭრობს ვაჭარი  არცა ვინ წავა გზობასა  
ყოველნი სწორად დავიწყებთ კაზმასა  ლამაზობასა  
და დიდსა შეიქმენ მეფენი პურობა დარბაზობასა  
1122 
ჩვენ დიდ ვაჭართა ზედა გვაც დარბაზს მიღება ძღვენისა  
მათ საბოძვრისა ბოძება ჰმართებს მსგავსისა ჩვენისა  
ათ დღემდის ისმის ყოველგნით ხმა წინწილისა  ებნისა  
და მოედანს მღერა  ბურთობა  დგრიალი ცხენთა დგენისა  
1123 
ქმარი ჩემი დიდ ვაჭართა წაუძღვების  უსენ  წინა  
მათთა ცოლთა მე წავასხამ  მაწვეველი არად მინა  
დედოფალსა ძღვენსა ვუძღვნით  მდიდარი თუ გლახა ვინ ა  
და დარბაზს ამოდ გავიხარებთ  მხიარულნი მოვალთ შინა  
1124 
დღე მოვიდა ნავროზობა  დედოფალსა ძღვენი ვსძღვენით  
ჩვენ მივართვით  მათ გვიბოძეს  ავავსეთ და ავივსენით  
ჟამიერად მხიარულნი წამოვედით ნებით ჩვენით  
და კვლა დავსხედით გახარებად  უნებურნი არ ვიყვენით  
1125 
ბაღსა შიგან თამაშობად საღამოსა გავე ჟამსა  
გავიტანე ხათუნები    მათი ჭმევა ჩემგან ხამსა  
მომყვებოდეს მომღერალნი  იტყოდიან ტკბილსა ხმასა  
და ვიმღერდი და ვყმაწვილობდი  ვიცვალებდი რიდე თმასა  
1126 
იქ ბაღსა შიგან ტურფანი სახლნი  ნატიფად გებულნი  
მაღალნი  ყოვლგნით მხედველნი  ზღვას ზედა წაკიდებულნი  
მუნ შევიტანენ ხათუნნი  იგი ჩემ თანა ხლებულნი  
და კვლა დავიდევით ნადიმი  დავსხედით ამოდ შვებულნი  
1127 
ვაჭრის ცოლთა მხიარულმან ვუმასპინძლე ამოდ  დურად  
სმასა ზედა უმიზეზოდ გავხე რამე უგემურად  
რა შემატყვეს  გაიყარა  სხდომილ იყო რაცა პურად  
და მარტო დავრჩი  სევდა რამე შემომექცა გულსა მურად  
1128 
უკმოვახვენ სარკმელნი და შევაქციე პირი გზასა  
ვიხედვიდი  ვიქარვებდი კაეშნისა ჩემგან ზრდასა  
შორს ამიჩნდა ცოტა რამე  მოცურვიდა შიგან ზღვასა  
და მფრინველად ვთქვი  ანუ მხეცად  სხვას ვამსგავსე მე მცა რასა  
1129 
მაშორვიდა  ვერად ვიცან  მომეახლა  იყო ნავი  
ორთა კაცთა  ტანად შავთა  თვით პირიცა ედგა შავი  
იქით აქათ მოსდგომოდეს  ახლოს უჩნდა ოდენ თავი  
და გამოიღეს  გამიკვირდა იგი უცხო სანახავი  
1130 
გამოზიდნეს იგი ნავი  გამოიღეს ბაღსა წინა  
მიიხედნეს  მოიხედნეს  ვინ გვიჭვრეტსო  სადა  ვინა  
ვერა ნახეს სულიერი  ვერცა რამან შეაშინა  
და მე იდუმალ ვიხედვიდი  სულ ღებული ვიყავ შინა  
1131 
მით ნავიდაღმა მათ რომე გარდმოსვეს კიდობანითა  
აჰხადეს  ქალი გარდმოხდა უცხოთა რათმე ტანითა  
თავსა რიდითა შავითა  ქვეშეთ მოსილი მწვანითა  
და მზესა სიტურფედ ეყოფის  იყოს მისითა გვანითა  
1132 
რა მობრუნდა ქალი ჩემკე  შემოადგეს სხივნი კლდესა  
ღაწვთა მისთა ელვარება ელვარებდა ხმელთა  ზესა  
დავიწუხენ თვალნი  ყოლა ვერ შევადგენ  ვითა მზესა  
და უკმოვიხაშ კარი  ჩემგან მათი ჭვრეტა ვერა ცნესა  
1133 
მოვიხმენ ოთხნი მონანი  ჩემსა წინაშე მდგომელნი  
ვუჩვენე   ჰხედავთ  ინდოთა ტყვედ ჰყვანან შუქნი რომელნი  
ჩაეპარენით  ჩაედით წყნარად  ნუ ჩქარად მხლტომელნი  
და მოგყიდონ  ფასი მიეცით  რისაცა იყვნენ მნდომელნი  
1134 
თუ არ მოგცენ  ნუღა მისცემთ  წაჰგვარეთ და დახოცენით  
მოყვანეთ ისი მთვარე  ქმენით კარგად  ეცადენით   
ჩემნი ყმანი ზედადაღმა ჩაეპარნეს  ვითა ფრენით  
და დაევაჭრნეს  არ მოჰყიდეს  შავნი ვნახენ მეტად წყენით  
1135 
მე სარკმელთა გარდავადეგ  რა შევიგენ  არ მოჰყიდეს  
მევუზახენ   დახოცენით   დაიპყრნეს და თავსა სჭრიდეს  
იგი ზღვასა შეასრივნეს  შემოადგეს ქალსა  სცვიდეს  
და ჩავეგებე  გამოვჰგვარე  ზღვის პირს ხანსა არ დაზმიდეს  
1136 
რა გიამბო ქება მისი  რა სიტურფე  რა ნაზობა  
ვფიცავ  რომე იგი მზეა  არა ჰმართებს მზესა მზობა  
ვინ გაიცდის შუქთა მისთა  ვინ მცა ვით ქმნა ნახაზობა  
მე თუ დამწვავს  აჰა მზად ვარ  აღარ უნდა ამას მზობა   
1137 
ესე სიტყვა დაასრულა  ფატმან იკრნა პირსა ხელნი  
ავთანდილსცა აეტირნეს  გარდმოყარნა ცრემლნი ცხელნი  
ერთმანერთი დაავიწყდა  მისთვის გახდეს ვითა ხელნი  
ღვარმან  ზედათ მოდენილმან  გააწყალნა ფიფქნი თხელნი  
1138 
მოიტირეს ყმამან უთხრა   ნუღარ გასწყვედ  გაასრულე   
ფატმან იტყვის   მივეგებე  გული მისთვის ვაერთგულე  
გარდვუკოცნე ყოვლი ასო  თავი ამად მოვაძულე  
ზედა დავსვი ტახტსა ჩემსა  შევეკვეთე  გავესულე  
1139 
ვჰკადრე   მითხარ  ვინ ხარ  მზეო  ანუ შვილი ვისთა ტომთა  
იმა ზანგთა სით მოჰყვანდი შენ  პატრონი ცისა ხომთა   
მან პასუხი არა მითხრა მე სიტყვათა ესეზომთა  
ას ნაკეცი წყარო ვნახე ცრემლთა  მისგან მონაწთომთა  
1140 
რა მივაჭირვე კითხვითა  მეტითა საუბარითა  
გულ ამოხვინჩვით ატირდა მით რათმე ხმითა წყნარითა  
ბროლ ლალსა ღვარი ნარგისთა მოსდის გიშრისა ღარითა  
მისი მწვრეტელი დავიწვი  გავხე გულითა მკვდარითა  
1141 
მითხრა   შენ ჩემთვის  დედაო  ხარ უმჯობესი დედისა  
რას აქმნევ ჩემსა ამბავსა  ზღაპარი არის ყბედისა  
ღარიბი ვინმე  შემსწრობი ვარ უბედოსა ბედისა  
თუ რაცა მკითხო  ძალი მცა გიგმია არსთა მხედისა   
1142 
ვთქვი   უჟამოდ არ წესია მოყვანა და მზისა ხმობა  
მომყვანელი გაშმაგდების და წაუვა ერთობ ცნობა  
ხმობა უნდა ჟამიერად  სააჯოსა ყოვლსა თხრობა  
და რად არ ვიცი ამა მზისა საუბრისა უჟამობა   
1143 
ავიყვანე იგი პირ მზე ნაქები და ვერ ვთქვი უქი  
სურვილმან და მზემან მისმან  ძლივ დავმალე მისი შუქი  
ჩამოვჰბურე მრავალ კეცი სტავრა მძიმე  არ სუბუქი  
და ცრემლსა სეტყვს და ვარდსა აზრობს  წამწამთაგან მოქრის ბუქი  
1144 
მოვიყვანე შინა ჩემსა იგი პირ მზე ტანით ალვით  
მოვუკაზმე სახლი ერთი  შიგან დავსვი მეტად მალვით  
არვის ვუთხარ სულიერსა  შევინახე ფარვით  კრძალვით  
და ერთი ზანგი ვამსახურე  მე შევიდი  ვნახი ხალვით  
1145 
ვით გიამბო საკვირველი მე  გლახ  მისი ყოფა ქცევა  
დღე და ღამე გაუწყვედლად ტირილი და ცრემლთა ფრქვევა  
შევეხვეწი   დადუმდიო   წამ ერთ ჰქონდის ჩემი თნევა  
და აწ უმისოდ ვით ცოცხალ ვარ  ჰაი ჩემთვის  ვაგლახ მე  ვა  
1146 
შინა შევიდი  მას წინა ედგის ცრემლისა გუბები  
შიგან სისხლისა მორევსა ეყრდნის გიშრისა შუბები  
მელნისა ტბათათ იღვრების სავსე სათისა რუბები  
და შუა ძოწსა და აყიყსა ჭვირს მარგალიტი ტყუბები  
1147 
ჟამი ვერ ვპოვე კითხვისა ნიადაგ ცრემლთა ღვრისაგან  
თუ მცა მეკითხა   ვინა ხარ  ეგრე გასრული რისაგან   
მჩქეფრად სისხლისა ნაკადი მოსდის ალვისა ხისაგან  
და მას ხორციელი ვით გასძლებს სხვა  კიდეგანი ქვისაგან  
1148 
არად უნდის საბურავი  არცა წოლა საგებლითა  
მიწყივ იყვის რიდითა და მით ერთითა ყაბაჩითა  
მკლავი მისი სასთაულად მიიდვის და მიწვის მითა  
და ძლივ ვაჭამი ცოტა რამე ათასითა შეხვეწითა  
1149 
სხვა გიამბო საკვირველი რიდისა და ყაბაჩისა  
ვარ მნახავი ყოვლისავე უცხოსა და ძვირფასისა  
მაგრა მისი არა ვიცი  ქმნილი იყო რაგვარ რისა  
და სილბო ჰქონდა ნაქსოვისა და სიმტკიცე   ნაჭედისა  
1150 
მან ტურფამან სახლსა ჩემსა ეგრე დაყო ხანი დიდი  
ვერ გავანდევ ქმარსა ჩემსა  შესმენისა მქონდა რიდი  
ვთქვი    თუ ვუთხრობ  ვიცი  დარბაზს გაამჟღავნებს ისი ფლიდი   
და ესე მეყო საგონებლად  კვლა შევიდი  კვლა გავიდი  
1151 
ვთქვი   თუ არ ვუთხრა  რა ვუყო ჩემგან რა მოეგვარების  
არცა რა ვიცი  რა უნდა  რა ვისგან მოეხმარების  
ქმარი რა მიგრძნობს  მო ცა მკლავს  ვეღარა მომეფარების  
და ვითა დავმალო ნათელი  ვინ მზესა დაედარების   
1152 
მე  გლახ  მარტომან რა ვუყო  მიმატებს ცეცხლთა დებასა  
მო და გავანდო  ნუ შევალ უსენის შეცოდებასა  
არ გამამჟღავნოს  ვაფიცო  თუ მომცემს იმედებასა  
და სულსა ვერ წასწყმედს  ვერა იქმს ფიცისა გაცუდებასა  
1153 
მივე მარტო  ქმარსა ჩემსა ველაღობე  ველაციცე  
მერმე ვუთხარ   გითხრობ რასმე  მაგრა პირველ შემომფიცე  
არვის უთხრა სულიერსა  საფიცარი მომეც მტკიცე   
და ფიცი ფიცა საშინელი   თავიცაო კლდესა ვიცე  
1154 
რაცა მითხრა  სიკვდილამდის არვის ვუთხრა სულიერსა  
არა ბერსა  არა ყმასა  მოყვარესა  არცა მტერსა   
მერმე ვუთხარ ყველაკაი უსენს  კაცსა ლმობიერსა  
და  მოდი  მომყევ აქა სადმე  მე  გიჩვენებ მზისა ფერსა   
1155 
ადგა  ამყვა და წავედით  შევლენით კარნი სრისანი  
უსენ გაჰკვირდა  გა ცა კრთა  რა შუქნი ნახნა მზისანი  
თქვა   რა მიჩვენე  რა ვნახე  რანია  ნეტარ  რისანი   
და თუ ხორციელი არის მცა  თვალნიმცა მრისხვენ ღმრთისანი   
1156 
ვთქვი  თუ   არცა რა მე ვიცი ამისი ხორციელობა  
რაცა არ გითხარ  მის მეტი არა მაქვს მეცნიერობა  
მე და შენ ვჰკითხოთ  ვინ არის  ვისგან სჭირს ისი ხელობა  
და ნუთუ რა გვითხრას  ვეაჯნეთ  ქმნას დიდი ლმობიერობა   
1157 
მივედით  გვქონდა ორთავე კრძალვა მისისა კრძალისა  
ვჰკადრეთ  თუ   მზეო  სახმილი გვედების შენგან ალისა  
გვითხარ  რა არის წამალი მთვარისა შუქ ნამკრთალისა  
და რას შეუქმნიხარ ზაფრანად შენ  ფერად მსგავსი ლალისა   
1158 
რაცა ვჰკითსეთ  არა ვიცი  ესმა  ანუ არ ისმენდა  
ვარდი ერთგან შეეწება  მარგალიტსა არ აჩენდა  
გველნი მოშლით მოეკეცნეს  ბაღი შეღმა შე რე შენდა  
და მზე ვეშაპსა დაებნელა  ზედა რადმცა გაგვითენდა  
1159 
ვერა დავჰყარეთ პასუხი ჩვენ საუბრითა ჩვენითა  
ვეფხი ავაზა პირ ქუშად ზის  წყრომა ვერ ვუგრძენითა  
კვლაცა ვაწყინეთ  ატირდა მჩქეფრად ცრემლისა დენითა  
და  არა ვიციო  მიმიშვით    ეს ოდენ გვითხრა ენითა  
1160 
დავსხედით და მას თანავე ვიტირეთ და ცრემლი ვლამეთ  
რაცა გვეთქვა  შევინანეთ  სხვამცა რაღა შევიწამეთ  
ძლივ ვიაჯეთ დადუმება  დავადუმეთ  დავაამეთ  
და ჩეენ მივართვით ხილი რამე  მაგრა ვერა ვერ ვაჭამეთ  
1161 
უსენ იტყვის   ბევრ ათასნი ჭირნი ამან ამიხოცნეს  
ესე ღაწვნი მზისად ხმანან  კაცთაგანმცა ვით იკოცნეს  
უმართლეა  ვერ მჭვრეტელმან თუ პატიჟნი იასოცნეს  
და მე თუ შვილნი მირჩევნიან  ღმერთმან იგი დამიხოცნეს   
1162 
მას ვუჭვრიტეთ დიდი ხანი  წამოვედით სულთქვმით  ახით  
შეყრა გვიჩნდის სიხარულად  გაყრა დიდად ვივაგლახით  
ვაჭრობისა საქმისაგან მოვიცალით  იგი ვნახით  
და გული ჩვენი გაუშვებლად დაეტყვევნეს მისით მახით  
1163 
რა გარდახდა ხანი რამე  გამოვიდეს ღამე დღენი  
უსენ მითხრა   არ მინახავს ძოღანდითგან მეფე ჩვენი  
მივაზირებ  წავალ  ვნახავ  ვუდარბაზო  ვუძღვნა ძღვენი   
და მოვახსენე   დია  ღმერთო  ბრძანებაა ეგე თქვენი   
1164 
უსენ ტაბაკსა დააწყო მარგალიტი და თვალები  
დავჰვედრე   დარბაზს დაგხვდების დარბაზის ერი მთრვალები  
ამა ქალისა ამბავსა  მომკალ  თუ არ ეკრძალები   
და კვლა შემომფიცა   არ ვიტყვი  თავსაცა მეცეს ხრმალები   
1165 
უსენ მივიდა  ხელმწიფე დაჰხვდა ნადიმად მჯდომელი  
უსენ არიფი მეფისა  მეფეა მისი მნდომელი  
წინა მიისვა  შეიძღვნა  ძღვენი მიართვა რომელი  
და აწ ჰნახო მთრვალი ვაჭარი  ცქაფი  უწრფელი მწთომელი  
1166 
რა მეფემან უსენს წინა სვა მრავალი დოსტაქანი  
კვლა შესვეს და კვლა აუვსნეს სხვა ფარჩნი და სხვა ჭიქანი  
დაავიწედა იგი ფიცი  რა მუსაფი  რა მაქანი  
და მართლად თქმულა   არა ჰმართებს ყვავსა ვარდი  ვირსა რქანი   
1167 
უთხრა დიდმან ხელმწიფემან უჭკუოსა უსენს  მთრვალსა  
 დია მიკვირს  საძღვნოდ ჩვენად სით მოიღებ ამა თვალსა  
მარგალიტსა დიდროანსა  უმსგავსოსა ჰპოვებ ლალსა  
და ვერ გარდვიხდი  თავმან ჩემმან  ძღვენთა შენთა ნაათალსა   
1168 
თაყვანის სცა უსენ  ჰკადრა   ჰე მაღალო ხელმწიფეო  
ზეცით შუქთა მომფენელო  მარჩენელო არსთა  მზეო  
რაცა სხვა მაქვს  ვისი არის ოქრო  თუნდა საჭურჭლეო  
და დედის მუცლით რა გამომყვა  მბოძებია თქვენგან მეო  
1169 
ამას გკადრებ  თავმან თქვენმან  არა გმართებს მადლი ძღვნისა  
სხვა რამე მითქს სასძლო თქვენი  შესართავი თქვენის ძისა  
მას უცილოდ დამიმადლებთ  ოდეს ჰნახოთ მსგავსი მზისა  
და მაშინ მეტად გაამრავლოთ თქვენ ბრძანება ნეტარძისა   
1170 
რას ვაგრძელებდე  გატეხა ფიცი  სიმტკიცე სჯულისა  
უამბო პოვნა ქალისა  მჭვრეტთაგან მზედ სახულისა  
მეფესა მეტად ეამა  მიეცა ლხინი გულისა  
და უბრძანა დარბაზს მოყვანა  სრულ ქმნა უსენის თქმულისა  
1171 
მე აქა ჩემსა ამოდ ვჯე  მუნამდის არ მიკვნესია  
შემოდგა კარსა მეფისა მონათა უხუცესია  
თანა ჰყვა მონა სამოცი  ვით ხელმწიფეთა წესია  
და მოვიდეს  მეტად გავკვირდი  ვთქვი   რამე საქმე ზესია   
1172 
მისალამეს   ფატმან    მითხრეს   ბრძანებაა ღმრთისა სწორთა  
დღეს რომელი უსენ შესძღვნა ქალი  მსგავსი მზეთა ორთა  
აწ მოგვგვარე  წავიყვანოთ  ვლა არ გვინდა გზათა შორთა   
და ესე მესმა  დამტყდეს ცანი  რისხვა ღმრთისა ეცა გორთა  
1173 
მე გაკვირვებით კვლა ვჰკითხე   რა ქალი გინდა  რომელი   
მათ მითხრეს   უსენ შემოსძღვნა პირი ელვათა მკრთომელი   
არას მარგებდა  დაესკვნა დღე ჩემი სულთა მხდომელი  
და ავთრთოლდი  ავდეგ ვეღარა  ვერცა ქვე ვიყავ მჯდომელი  
1174 
შევე  ვნახე იგი ტურფა მტირალად და ცრემლ დასხმულად  
ვჰკადრე   მზეო  ბედმან შავმან ვით მიმუხთლა  ჰხედავ  რულად  
ცა მობრუნდა რისხვით ჩემკე  იავარ მყო  ამფხვრა სრულად  
და შემასმინეს  მეფე გითხოვს  ვარ ამისთვის გულ მოკლულად   
1175 
მან მითხრა   დაო  ნუ გიკვირს  ეგე რაზომცა ძნელია  
ბედი უბედო ჩემზედა მიწყივ ავისა მქმნელია  
კარგი რამ მჭირდეს  გიკვირდეს  ავი რა საკვირველია  
და სხვა და სხვა ჭირი ჩემ ზედა არ ახალია  ძველია   
1176 
თვალთათ ვითა მარგალიტი გარდმოყარა ცრემლი ხშირი  
ადგა ასრე გულ უშიშრად  ვეფხი იყო  ანუ გმირი  
ლხინი ლხინად არად უჩნდა  მართ აგრევე ჭირად ჭირი  
და მთხოვა  გარე აჯიღითა მოიბურა ტანი  პირი  
1177 
შევე საჭურჭლეს  რომელსა ფასი არ დაედებოდა  
თვალ მარგალიტი ავიღე  რაც ოდენ ამეღებოდა  
თვითო და თვითო თვითოსა ქალაქსა ეფასებოდა  
და მივე  მას წელთა შევარტყი  შავ გული ვისთვის კვდებოდა  
1178 
ვარქვი   ჩემო  განაღ სადმე გეხმარების ესეგვარი   
მათ მონათა ხელთა მივეც იგი პირი  მზისა დარი  
ცნა მეფემან  მოეგება  ჰკრეს ტაბლაკსა  გახდა ზარი  
და იგი მივა თავ მოდრეკით წყნარი  არას მოუბარი  
1179 
ზედა მოატყდა მჭვრეტელი  გახდა ზათქი და ზარები  
ვერ იჭირვიდეს სარანგნი  მუნ იყო არ სიწყნარები  
იგი რა ნახა მეფემან  საროსა მსგავსი ნარები  
და გაკრთომით უთხრა   ჰე  მზეო  აქა ვით მოიგვარები   
1180 
ვით მზემან  მისნი მჭვრეტელნი შექმნნა თვალისა მფახველად  
მეფემან ბრძანა   გამხადა ნახული მე უნახველად  
ღმრთისაგან კიდე ვინ მც იყო კაცი ამისად მსახველად  
და ჰმართებს ამისთა მიჯნურთა  ხელნი თუ რბოდენ  გლახ  ველად   
1181 
გვერდსა დაისვა  ეუბნა ტკბილითა საუბარითა  
 მითხარო  ვინ ხარ  ვისი ხარ  მოსრული ვისით გვარითა   
მან არა გასცა პასუხი პირითა  მზისა დარითა  
და თავ მოდრეკილი დაღრეჯით ქვე ზის ცნობითა წყნარითა  
1182 
არ ისმენდა მეფისასა  რასა გინდა უბრძანებდა  
სხვაგან იყო გული მისი  სხვასა რასმე იგონებდა  
ვარდი ერთგან შეეწება  მარგალიტსა არ აღებდა  
და მჭვრეტნი მისნი გააკვირვნა  რასა მცა ვინ იაზრებდა  
1183 
მეფე ბრძანებს   რა შევიგნათ  გული ჩვენი რით იხსნების  
ამა ორთა კიდეგანთა აზრი არა არ იქმნების  
ან ვისიმე მიჯნურია  საყვარელი ეგონების  
და მისგან კიდე არვისად სცალს  ვეღარცა ვის ეუბნების  
1184 
ანუ არის ბრძენი ვინმე  მაღალი და მაღლად მხედი  
არცა ლხინი ლხინად უჩანს  არცა ჭირი ზედას ზედი  
ვით ზღაპარი  ასრე ესმის უბედობა  თუნდა ბედი  
და სხვაგან არის  სხვაგან ფრინავს  გონება უც ვითა ტრედი  
1185 
ღმერთმან ქმნას  შინა მოვიდეს ძე ჩემი გამარჯვებული  
მე დავა ხედრო ესე მზე  და   მისთვის დამზადებული  
მან ათქმევინოს ნუთუ რა  ჩვენცა ვცნათ გაცხადებული  
და მუნამდის მთვარე შუქ კრთომით ჯდეს  მზისა მოშორვებული   
1186 
ხელმწიფისა შვილსა გითხრობ კარგსა ყმასა  გულოვანსა  
უებროსა ზნედ და თვალად  შვენიერსა პირსა  ტანსა  
მაშინ ლაშქარს წასრულ იყო  მუნ დაჰყოფდა დიდსა ხანსა  
და მამა მისთვის ამზადებდა მას  მნათობთა დასაგვანსა  
1187 
მოიღეს  ტანსა ჩააცვეს შესამოსელი ქალისა  
მას ზედა შუქი მრავალი ჩნდა მნათობისა თვალისა  
დაადგეს თავსა გვირგვინი ერთობილისა ლალისა  
და მუნ ვარდსა ფერი აშვენებს ბროლისა გამჭვირვალისა  
1188 
მეფემან ბრძანა   მოკაზმეთ საწოლი უფლის წულისა   
დაუდგეს ტახტი ოქროსა  წითლისა მაღრიბულისა  
ადგა თვით დიდი ხელმწიფე  პატრონი სრისა სრულისა  
და მას ზედა დასვა იგი მზე  ლხინი მჭვრეტელთა გულისა  
1189 
უბრძანა ცხრათა ხადუმთა დადგომად მცველად კარისად  
ხელმწიფე დაჯდა ნადიმად  მსგავსად მათისა გვარისად  
უბოძა უსენს უზომო მუქფად მის მზისა დარისად  
და სცემენ ბუკსა და ტაბლაკსა მოსამატებლად ზარისად  
1190 
გააგრძელეს ნადიმობა  სმა შეიქმნა მეტად გრძელი  
ქალი პირ მზე ბედსა ეტყვის   რა ბედი მიც ჩემი მკლველი  
სადაური სად მოსრულ ვარ  ვის მივჰხვდები ვისთვის ხელი  
და რა ვქმნა  რა ვყო  რა მერგების  სიცოცხლე მჭირს მეტად ძნელი   
1191 
კვლაცა იტყვის   ნუ დავაჭნობ შვენებასა ვარდთა ფერსა  
ვეცადო რას  ნუთუ ღმერთმან მომარიოს ჩემსა მტერსა  
სიკვდილამდის ვის მოუკლავს თავი კაცსა მეცნიერსა  
და რა მისჭირდეს  მაშინ უნდან გონებანი გონიერსა   
1192 
ხადუმნი უხმნა  უბრძანა   ისმინეთ   მოდით ცნობასა  
მოღორებულ ხართ  დამცთარ ხართ თქვენ ჩემსა პატრონობასა  
დამცთარა თქვენი პატრონი  ჩემსა თუ ლამის სძლობასა  
და ჩემთვის ბუკსა და ტაბლაკსა ცუდად  გლახ  იცემს  ნობასა  
1193 
არ ვარგ ვარ თქვენად დედოფლად  ჩემი გზა კიდეგანია  
მაშოროს ღმერთმან მამაცი  პირად მზე  სარო ტანია  
სხვასა რად მნუკევთ საქმესა  ჩემნი საქმენი სხვანია  
და თქვენ თანა ჩემი სიცოცხლე არ ჩემი შესაგვანია  
1194 
უცილოდ თავსა მოვიკლავ  გულსა დავიცემ დანასა  
თქვენ დაგხოცს თქვენი პატრონი  სოფელს ვერ დაჰყოფთ ხანასა  
ესე სჯობს  მოგცე საჭურჭლე  მძიმე მარტყია ტანასა  
და მე გამაპარეთ  გამიშვით  თვარა დაიწყებთ ნანასა   
1195 
შემოიხსნა მარგალიტი  შემოერტყა რაცა თვალი  
მოიხადა გვირგვინიცა გამჭვირვალი ერთობ ლალი  
მისცა  უთხრა   გამომიღეთ  გეაჯები გულ მხურვალი  
და მე გამიშვით  ღმერთსა თქვენსა მიავალეთ დიდი ვალი   
1196 
მონათა მიჰხვდა სიხარბე მის საჭურჭლისა ძვირისა  
დაჰვიწყდა შიში მეფისა  ვითა ერთისა გზირისა  
გამოპარება დაასკვნეს მის უებროსა პირისა  
და ნახეთ  თუ ოქრო რასა იქმს  კვერთხი ეშმაკთა ძირისა  
1197 
რა ოქრო მისთა მოყვასთა აროდეს მისცემს ლხენასა  
დღედ სიკვდილამდის სიხარბე შეაქმნევს კბილთა ღრჭენასა  
შესდის და გასდის  აკლია  ემდურვის ეტლთა რბენასა  
და კვლა აქა სულსა დააბამს  დაუშლის აღმაფრენასა  
1198 
რა ხადუმთა აუსრულეს საქმე მისი საწადელი  
ერთმან ტანსა აიხადა  მისცა მისი ჩასაცმელი  
სხვანი კარნი გამოარნეს  იჯარვოდა დარბაზს მსმელი  
და დარჩა მთვარე გავსებული  გველისაგან ჩაუნთქმელი  
1199 
მონანიცა გარდიხვეწნეს  გაიპარნეს მასვე თანა  
ქალმან კარსა დამირეკა  ფატმანობა ჩემი ბრძანა  
გავე  ვიცან  მოვეხვიე  გამიკვირდა მეცა განა  
და შინა ყოლა არ შემომყვა   რად მაწვეო    შემანანა  
1200 
მიბრძანა   თავი ვიყიდე მოცემულითა შენითა  
მუქაფა ღმერთმან შემოგზღოს მოწყალებითა ზენითა  
ვეღარ დამმალავ  გამიშვი  ფიცხლავ გამგზავნე ცხენითა  
და სადამდის სცნობდეს ხელმწიფე  კაცთა მომწევდეს რბენითა   
 
1201 
შევე ფიცხლავ საჯინიბოს  ავხსენ ცხენი უკეთესი  
შევუკაზმე  ზედა შევსვი მხიარული  არ მოკვნესი  
ჰგვანდა  ოდეს ლომსა შეჯდეს მზე  მნათობთა უკეთესი  
და წახდა ჩემი ჭირნახული  ვერ მოვიმკე  რაცა ვსთესი  
1202 
დღე მიიყარა  ხმა გახდა  მოვიდა მისი მდევარი  
მოიცვეს შიგან ქალაქი  შეიქმნა მოსაწევარი  
მე მკითხეს  ვარქვი   თუ ჰპოვოთ მუნ სასლსა  სადა მე ვარი  
და მეფეთა ვიყო შემცოდე და მათთა სისხლთა მზღვევარი   
1203 
მონახეს  ვერა შეიგნეს  შეიქცეს დაწბილებულნი  
მას აქათ იგლოვს ხელმწიფე და ყოვლნი მისნი ხლებულნი  
დაჰხედენ დარბაზის ერთა  შევლენ ისფრითა ღებულნი  
და  მზე მოგვეშორვა  მას აქათ ჩვენ ვართ სინათლე კლებულნი  
1204 
მის მთვარისა სადაობა კვლა გიამბო  საქმე კვლაცი  
აწ უწინა ესე გითხრა  რას მექადდა ისი კაცი  
მე  გლახ  ვიყავ მისი ნეზვი  იგი იყო ჩემი ვაცი  
და კაცსა დასვრის უგულობა და დიაცსა ბოზი ნაცი  
1205 
მით არ ჯერ ვარ ქმარსა ჩემსა  მჭლე არის და თვალად ნასი  
ისი კაცი ჭაშნაგირი დარბაზს იყო მეტად ხასი  
ჩვე გვიყვარდა ერთმანერთი  არ მაცვია თუცა ფლასი  
და ნეტარძი ვინ სისხლი მისი შემახვრიტა ერთი თასი  
1206 
ესე ამბავი მას თანა ვთქვი დიაცურად  ხელურად  
ჩემსავე მოსლვა მის მზისა და გაპარება მელურად  
გამჟღავნებასა მექადდა არ მოყვარულად  მტერულად  
და აწ ისრე მკვდარსა ვიგონებ  იშ  თავი ვისსენ მე რულად  
1207 
დამექადის  რაზომჯერცა წავიკიდნით თავის წინა  
ოდეს მეხმე  არ მეგონა მე იმისი ყოფა შინა  
მოსრულიყო  მოსლვა ეთქვა  შენცა მოხვე  შემეშინა  
და ამად გკადრე   ნუ მოხვალო   მოგაგებე მონა წინა  
1208 
აღარ დაჰბრუნდით  მოხვედით  შუქნი თქვენ ჩემთვის არენით  
შეიყარენით ორნივე  ჩემზედა დაიჯარენით  
ამად შევშინდი  ღონენი ვეღარა მოვაგვარენით  
და იმას  გლახ  ჩემი სიკვდილი გულითა სწადდა  არ ენით  
1209 
თუ მცა ისი არ მოგეკლა  მისრულიყო დარბაზს ვითა  
შემასმენდა ჯავრიანი  გული ედვა ცეცხლებრ წვითა  
მეფე მწყრალი გარდასწმედდა სახლსა ჩემსა გარდაგვითა  
და შვილთა  ღმერთო  დამაჭმევდა  დამქოლვიდა მერმე ქვითა  
1210 
მუქაფა ღმერთმან შემოგზღოს    მადლსა გკადრებდე მე რასა  
რომელმან დამხსენ მშვიდობით იმა გველისა მზერასა  
აწ ამას იქით ვჰნატრიდე ჩემსა ეტლსა და წერასა  
და აღარ ვიშიშვი სიკვდილსა  ჰაი  ჩავიჭერ ქვე რასა   
1211 
ავთანდილ უთხრა   ნუ გეშის  წიგნსაცა აგრე სწერია  
მოყვარე მტერი ყოვლისა მტრისაგანც უფრო მტერია  
არ მიენდობის გულითა  თუ კაცი მეცნიერია  
და ნუღარ იშიშვი იმისგან  აწ იგი მკვდართა ფერია  
1212 
იგივე მითხარ  მას აქათ  ქალი გაჰგზავნე შენ ოდეს  
რაცაღა გეცნას ამბავი  ანუ რა მისი გსმენოდეს   
კვლა იტყვის ფატმან ტირილით  კვლა თვალთათ ცრემლი სდენოდეს  
და  წახდესო შუქნი  რომელნი მზისაებრ ველთა ჰფენოდეს   
 
ამბავი ნესტან დარეჯანის ქაჯთაგან შეპყრობისა ფატმანისგან მბობა ავთანდილს თანა 
 
1213 
ვა  საწუთროო  სიცრუვით თავი სატანას ადარე  
შენი ვერავინ ვერა ცნას  შენი სიმუხთლე სად არე  
პირი მზისაებრ საჩინო სად უჩინო ჰყავ  სად არე  
და მით ვხედავ  ბოლოდ სოფელსა ოხრად ჩანს ყოვლი სად არე  
1214 
ფატმან იტყვის   მომეშორვა მზე  მნათობი სრულად ხმელთა  
სიცოცხლე და სულ დგმულობა  მონაგები ჩემთა ხელთა  
მას უკანით გაუწყვედლად დება მჭირდის ცეცხლთა ცხელთა  
და ვერ გავახმი წყარო ცრემლთა  თვალთათ ჩემთა გადმომღვრელთა  
1215 
სახლი და შვილი მომძულდის  ვჯდი უგულოთა გულითა  
მას ვიგონებდი მღვიძარე  რა მიმეძინის ლულითა  
უსენ  გამტეხი ფიცისა  მიჩს უსჯულოთა სჯულითა  
და ვერ მიმიახლოს საახლოდ კრულმან პირითა კრულითა  
1216 
დღესა ერთსა  საღამო ჟამს   ჩასლვა იყო ოდენ მზისა   
წავდეგ წინა დარიჯაგთა  კარი მიჩნდა ხანაგისა  
ვიგონებდი  სევდა მკლვიდა მისისავე გონებისა  
და ვთქვი   კრულია ზენაარი ყოვლისა მცა მამაცისა   
1217 
მოვიდა სითმე ღარიბი მონა მოყვსითა სამითა  
მონა მონურად მოსილი  სხვანი მგზავრულად ხამითა  
სასმელ საჭმელი მოიღეს  ქალაქს ნასყიდი დრამითა  
და სმიდეს  ჭამდეს და უბნობდეს  სხდეს მხიარულნი ამითა  
1218 
მე ვუყურებდი  ვუჭვრეტდი  თქვეს   ამოდ გავიხარენით  
მაგრა ჩვენ აქა მოყვასნი უცხონი შევიყარენით  
არცა რა ვიცით  ვინ ვინ ვართ  ანუ სით მოვიარენით  
და ხამს  ერთმანერთსა ამბავი ჩვენიცა ვუთხრათ ბარ ენით   
1219 
მათ სხვათა მათი ამბავი თქვეს  ვითა მგზავრთა წესია  
მონამან უთხრა   ჰე  ძმანო  განგება რამე ზესია  
მე მარგალიტსა მოგიმკი  თქვენ ქვრიმი დაგითესია  
და ჩემი ამბავი ამბავთა მაგათგან უკეთესია  
1220 
მე ვარო მონა მეფისა მაღლისა  ქაჯთა მფლობლისა  
მათ მიჰხვდა ცემა სენისა  მათისა დამამხობლისა  
მოგვიკვდა შემწე ქვრივისა  შემწყნარებელი ობლისა  
და აწ შვილთა მისთა და მისი ზრდის  უკეთესი მშობლისა  
1221 
დულარდუხტ არის დიაცი  მაგრა კლდე  ვითა ლოდია  
ვისცა არ დაჰკოდს  ყმა მისი ვერავის დაუკოდია  
მას უსხენ წვრილნი ძმის წულნი  როსან და ერთი როდია    
და აწ იგი ქაჯეთს ხელმწიფედ ქვე ზის  მორჭმული სწოდია  
1222 
გვესმა ამბავი  ზღვათ იქით სიკვდილი დისა მათისა  
შეიჭირვებდეს ვაზირნი  დაშალეს ქმნა ხალვათისა  
 ვითა ვჰკადროთო დავსება პირისა  ხმელთა მნათისა   
და როშაქ მონაა  თავადი მონისა ბევრ ათასისა  
1223 
როშაქ ბრძანა   მო ცა ვინ  მკლას  მე ტირილსა არ დავჰხვდები  
მინდორს წავალ  ვიმეკობრებ  ალაფითა ავივსები  
შინა მოვალ შოვებული  ადრე ზედა მოვესწრები  
და მეფე დისა დატირებად წავიდოდეს  წა ცა ვჰყვები   
1224 
გვითხრა მისთა ხელისათა   წავალ  თანა წამომყევით   
წაგვიტანა მონა ასი  ყველაკაი მისგან რჩევით  
დღისით  მზისით ვმეკობრობდით  ღამეთაცა ვიყვნით თევით  
და დია ვლეწეთ ქარავანი  ლარი ჩვენკე გარდმოვდევით  
1225 
მინდორ მინდორ მოვდიოდით ჩვენ ღამესა დია ბნელსა  
დიდნი რამე სინათლენი გამოგვიჩნდეს შუა ველსა  
ვთქვით  თუ   მზეა  ნუთუ ზეცით ჩამოჭრილი ზედა ხმელსა  
და დაბნეულნი მივეცენით გონებასა ჩვენსა მსჯელსა  
1226 
ზოგთა ვთქვით  არის ცისკარი  ზოგთა ვთქვით  არის მთვარეო  
მას დარაზმულთა მივჰმართეთ  ახლოს მცა ვნახეთ ბარეო  
შორს მოვუარეთ  მივედით  შემოვადეგით გარეო  
და მით ნათლიდაღმა გამოხდა ხმა  ჩვენი მოუბარეო  
1227 
გვითხრა   ვინ ხართ  ცხენოსანნო  თქვენ სახელნი თქვენნი თქვენით  
გულანშაროთ მოციქული ქაჯეთს მივალ  მერიდენით   
ესე გვესმა  მოვადეგით  ალყად გარე მოვერტყენით  
და პირ მზე რამე ცხენოსანი გავიცადეთ თვალით ჩვენით  
1228 
ვუჭვრიტეთ პირსა მნათობსა  ელვათა მაელვარებსა  
მისი ციმციმი მზისაებრ ეფინებოდა არებსა  
ძვირ ძვირად გვეუბნებოდა სიტყვასა რასმე წყნარებსა  
და კბილთაგან შუქი შეადგა ზედა გიშრისა სარებსა  
1229 
კვლა ვეუბენით მას მზესა ტკბილ მოუბრითა ენითა  
არ მონა იყო  ტყუოდა  ჩვენ ესე შევიგენითა  
როშაქ შეატყო ქალობა  გვერდსა წაუდგა ცხენითა  
და აღარ გავუშვით  დაჭირვა ვჰკადრეთ ხელითა ჩვენითა  
1230 
კვლა ვჰკითხეთ   გვითხარ მართალი საქმე შენ მზებრ ნათელისა  
ვისი ხარ  ვინ ხარ  სით მოხვალ მანათობელი ბნელისა   
მან არა გვითხრა გაუშვა წყარო ცრემლისა ცხელისა  
და რა საბრალოა გავსილი მთვარე  ჩანთქმული გველისა  
1231 
არცა რა ცხადი ამბავი  არცა რა დასამალავი  
არა არ გვითხრა  ვინ იყო  ან ვისგან ნამუხთალავი  
ქუშ ქუშად გვეუბნებოდა კუშტი  თავისა მკრძალავი  
და ვითა ასპიტი  მჭვრეტელთა მისთა თვალითა მლალავი  
1232 
როშაქ გვიბრძანა   ნუ ჰკითხავთ  აწ თურე არ სათქმელია  
ამისი საქმე უცხოა  საამბობლადცა ძნელია  
ბედი მეფისა ჩვენისა არსთაგან სანატრელია  
და მით რომე ღმერთი მას მისცემს  რაც უფრო საკვირველია  
1233 
ესე ღმერთსა მისაგვრელად მისად ჩვენთვის მოუგვრია  
მივუტანოთ არმაღანად  დაგვიმადლებს მეტად დია  
თუ დავმალავთ  დავმჟღავნდებით  მეფე ჩვენი ამაყია  
და პირველ   მათი შეცოდება  მერმე დიდი აუგია   
1234 
მივემოწმენით  თათბირნი არ კიდე გავაკიდენით  
დავბრუნდით  ქაჯეთს მივჰმართეთ  მას წინა მოვეკიდენით  
არცა რა ვჰკადრეთ ხელდახელ  არცა თუ წავეკიდენით  
და იგი ტირს  ღაწვსა გულ მდუღრად ჩაჰრცხის ცრემლისა კი დენით  
1235 
მე როშაქს ვჰკადრე   გამიშვი კვლა ადრე თქვენი მხლებელი  
აწ გულანშაროს ქალაქსა ვარ საქმის რასმე მდებელი   
მან გამომიშვა  აქ სადმე ლარი მიც წასაღებელი  
და თანა წავიტან  წა ცა ვალ მე მათი ზედა მსწრებელი   
1236 
მათ კაცთა დია ეამა ესე ამბავი მონისა  
მე გავიგონე  შე რე მშრა ნაკადი ცრემლთა ფონისა  
მენიშნა  ყოვლი ნიშანი ვიცან ჩემისა ღონისა  
და ცოტაი ლხინი მომეცა  მსგავსი დრამისა წონისა  
1237 
მოვიყვანე იგი მონა  ახლოს დავსვი ჩემსა წინა  
ვჰკითხე   მითხარ  რას იტყოდი  გაგონება მეცა მინა   
მან იგივე კვლა მიამბო  რაცა მუნით მომესმინა  
და მან ამბავმან გამაცოცხლა  სულთ მობრძავი დამარჩინა  
1238 
მე ორნი შავნი მონანი მყვანან სავსენი გრძნებითა  
უჩინოდ მივლენ  წამოვლენ მათითა ხელოვნებითა  
მოვასხენ  ქაჯეთს გავგზავნენ  ვარქვი  თუ   ნუ დასდგებითა  
და მაცნობეთ მისი ამბავი თქვენითა მოქმედებითა   
1239 
სამ დღე მოვიდეს  მიამბეს  ფიცხლავ ებიჯა გზისადა  
 მიუგვრიაო მეფისა  ზღვას იქით წამავლისადა  
ვერვის შეუდგმან საჭვრეტლად თვალნი  მართ ვითა მზისადა  
და ქვე დაუწინდავს საცოლედ როსან ცოტასა ყმისადა  
1240 
როსანს შევჰრთოთო    დულარდუხტს მეფესა უბრძანებია    
ჯერ ქორწილობად არა მცალს  აწ გული ცეცხლ ნადებია  
შემოვიქცევი  შევისძლობ  ვინ ცისა მზედ ნაქებია   
და ციხეს დაუსვამს  ხადუმი ერთაი უახლებია  
1241 
ყოვლი მცოდნელი გრძნებისა მას თანა წაუტანია  
მით რომე გზა საჭიროა  მტერნი საომრად მზანია  
ქვე დაუყრია მოყმები  ვინც უფრო გულოვანია  
და დაეყოვნების  წასრულა  ჯერეთ ცოტაი ხანია  
1242 
ქაჯთა ქალაქი აქამდის მტერთაგან უბრძოლველია  
ქალაქსა შიგან მაგარი კლდე მაღალი და გრძელია  
მას კლდესა შუა გვირაბი  ასაძრომელი ხვრელია  
და მუნ არის მარტო მნათობი  მისთა შემყრელთა მწველია  
1243 
გვირაბის კარსა ნიადაგ მოყმე სცავს არ პირ ნასები  
ათი ათასი ჭაბუკი დგას  ყველაკაი ხასები  
ქალაქის კართა სამთავე   სამათას სამათასები  
და გულო  გაგსაჯა სოფელმან  არ ვიცი რასა  გლახ  ები   
1244 
ესე ამბავი ავთანდილ პირ მზემან  მაგარ ვადამან  
რა მოისმინა  ეამა  სხვად არა გაუცხადა მან  
შესწირა ღმერთსა მადლობა ტურფამან დანაბადამან  
და  ამბავი ჩემი სალხინო მითხრაო ვისმანღა დამან   
1245 
ფატმანს უთხრა   საყვარელო  კმა ხარ ჩემგან სასურველად  
მე ამბავი სანატრელი მომასმინე არ პირ ბნელად  
მაგრა საქმე ქაჯეთისა გამაგონე უფრო მრთელად  
და ქაჯნი ყველა უხორცოა  რამან შექმნა ხორციელად  
1246 
მის ქალისა სიბრალული ამანთებს და მიდებს ალსა  
მაგრა ქაჯნი უხორცონი რას აქმნევენ  მიკვირს  ქალსა    
ფატმან უთხრა   მომისმინე  მართლად გხედავ მანდა მკრთალსა  
და არ ქაჯნია  კაცნიაო  მიჰნდობიან კლდესა სალსა  
1247 
ქაჯნი სახელად მით ჰქვიან  არიან ერთად კრებულნი 
კაცნი  გრძნებისა მცოდნელნი  ზედა გახელოვნებულნი  
ყოველთა კაცთა მავნებნი  იგი არვისგან ვნებულნი  
და მათნი შემბმელნი წამოვლენ დამბრმალნი  დაწბილებულნი  
1248 
იქმან რასმე საკვირველსა  მტერსა თვალთა დაუბრმობენ  
ქართა აღსძრვენ საშინელთა  ნავსა ზღვა ზღვა დაამხობენ  
ვითა ხმელსა გაირბენენ  წყალსა წმიდად დააშრობენ  
და სწადდეს   დღესა ბნელად იქმან  სწადდეს   ბნელსა ანათლობენ  
1249 
ამისთვის ქაჯად უხმობენ გარეშემონი ყველანი  
თვარა იგიცა კაცნია ჩვენებრვე ხორციელანი   
ავთანდილ მადლი უბრძანა   ცეცხლნი დამივსენ ცხელანი  
და დიდად მეამნეს ამბავნი  სიტყვანი აწინდელანი   
1250 
გულითა ღმერთსა ადიდებს ავთანდილ ცრემლთა მდენელი  
თქვა   ღმერთო  გმადლობ  რომელი ხარ ჭირთა მომალხენელი  
ყოფილი  მყოფი  უთქმელი  ყურთაგან მოუსმენელი  
და წყალობა თქვენი იჩქითად არს ჩვენი გარდმომფენელი   
1251 
მის ამბვისა ცნობისათვის ცრემლით ღმერთსა ადიდებდა  
ფატმან ეჭვდა თავისათვის  ამად ცეცხლსა კვლა იდებდა  
ყმა ნამუსსა ინახვიდა  სიყვარულსა იფერებდა  
და ფატმან ყელსა ეხვეოდა  პირსა მზესა აკოცებდა  
1252 
მას ღამით ფატმან იამა ავთანდილს თანა წოლითა  
ყმა უნდომ გვარად ეხვევის ყელსა ყელითა ბროლითა  
ჰკლავს თინათინის გონება  ძრწის იდუმლითა ძრწოლითა  
და გული მხეც ქმნილი გასჭრია მხეცთავე თანა რბოლითა  
1253 
ავთანდილ მალვით ცრემლსა სწვიმს  სდის ზღვათა შესართავისად 
შიგან მელნისა მორევსა  ცურავს გიშრისა ნავი სად  
იტყვის  თუ   მნახეთ  მიჯნურნო  იგი  ვინ ვარდი ა ვისად  
და უმისოდ ნეხვთა ზედა ვზი ბულბული მსგავსად ყვავისად   
1254 
მუნ ცრემლნი  მისგან ნადენნი  ქვათაცა დასალბონია  
გიშრისა ტევრი აგუბებს  ვარდისა ველსა ფონია  
ფატმან მას ზედა იხარებს მართ ვითა იადონია  
და თუ ყვავი ვარდსა იშოვნის  თავი ბულბული ჰგონია  
1255 
გათენდა  ბანად წავიდა მზე  სოფელს შუქ ნაკიდები  
დიაცმან უძღვნა მრავალი კაბა  ყაბაჩა  რიდები  
მრავალი ფერი სულნელი  ტურფა პერანგი  წმიდები  
და  რაცა გწადდესო  ჩაიცვი  მე ნურას ნუ მერიდები   
1256 
ავთანდილ თქვა   საქმე ჩემი გავაცხადო ამა დღესა   
სამოსისა ვაჭრულისა ცმა აქამდის დაეწესა  
მას დღე ყოვლი საჭაბუკო შეიმოსა ტანსა მხნესა  
და მოიმატა დაშვენება  დაემსგავსა ლომი მზესა  
1257 
ფატმანს პური შეეკაზმა ავთანდილის საწვეველად  
ყმა შევიდა მოკაზმული მხიარულად  არ პირ ბნელად  
ფატმან ნახა  გაუკვირდა ვაჭრულისა უმოსელად  
და შემოსცინნა   აგრე სჯობსო შენთვის ხელთა სასურველად   
1258 
ფატმან მისსა შვენებასა მეტის მეტად ჰკვირდებოდა  
მან პასუხი არა გასცა  თავის წინა ღიმდებოდა  
 შეეტყვების  არ მიცნობსო   რეგვნადა და რაგვარ ჰხმობდა  
და თუცა რასმე იფერებდა  მეტი არა გაჰვიდოდა  
1259 
პური ჭამეს  გაიყარნეს  ყმა მივიდა მისსა შინა  
ღვინო სმული  მხიარული დაწვა  ამოდ დაიძინა  
საღამო ჟამ გაიღვიძა  შუქი ველთა მოაფინა  
და ფატმან უხმო   მოდი  მნახე  მარტო ვარო  თავის წინა   
1260 
ფატმან მივიდა  ავთანდილს ხმა ესმა მისგან ოხისა  
იტყოდა   მომკლავს უცილოდ ტანი ალვისა  მო   ხისა   
გვერდსა დაისვა  ბალიში მისცა მისისა ნოხისა  
და ვარდისა ბაღსა უჩრდილობს ჩრდილი წამწამთა ქოხისა  
1261 
ავთანდილ ბრძანა   ჰე ფატმან  ვიცი ეს საქმე შენია  
დაჰკრთები ამა ამბავსა  მართ ვითა გველ ნაკბენია  
მაგრა აქამდის მართალი შენ ჩემი არა გსმენია  
და ჩემნი მომკლველნი წამწამნი შავნი გიშრისა ხენია  
1262 
გგონივარ ვინმე ვაჭარი  პატრონი ქარავანისა  
მე ვარ სპასპეტი მაღლისა მეფისა როსტევანისა  
თავადი სპისა დიდისა  მათისა შესაგვანისა  
და მაქვს პატრონობა მრავლისა საჭურჭლე ზარადხანისა  
1263 
შენ გიცი კარგი მოყვარე  ერთგული  მისანდობელი  
მათ უვის ერთი ასული  მზე ხმელთა მანათლობელი    
იგია ჩემი დამწველი და ჩემი დამადნობელი    
და მან გამომგზავნა  დავაგდე პატრონი  მათი მშობელი  
1264 
რომე შენ ქალი გყოლია  მე ძებნად მისვე ქალისად 
მივლია ყოვლი ქვეყანა  მის მზისა მონაცვალისად  
მისთვის გაჭრილი მინახავს  წევს ლომი ფერ ნამკრთალი სად  
და გამცუდებელად თავისად  მის გულისა და ძალისად   
1265 
ავთანდილ ფატმანს ყოველი უთხრა ამბავი თავისა  
ამბავი ტარიელისა  შემოსა ვეფხის ტყავისა  
უბრძანა   შენ ხარ წამალი ჯერთ შენგან უნახავისა  
და ღონე წამწმისა ხშირისა  ყორნის ფრთებრ ნაფუშავისა  
1266 
მოდი და  ფატმან  მეწიე  ვეცადნეთ მისსა რგებასა  
ვუშველოთ  იგი მნათობნი ნუთუ მიეცნენ შვებასა  
ვინცა სცნობს  კაცი ყველაი ჩვენსა დაიწყებს ქებასა  
და ნუთუ კვლა მიჰხვდენ მიჯნურნი ერთმანერთისა ხლებასა  
1267 
მომგვარე  ქაჯეთს გავგზავნოთ იგივე მონა გრძნეული  
ქალსა ვაცნობოთ ყველაი  ამბავი ჩვენგან ცნეული  
მანცა გვაცნობოს მართალი  ვქმნათ მისი გამორჩეული  
და ღმერთმან ქმნას  ქაჯთა სამეფო მოგესმას ჩვენგან ძლეული   
1268 
ფატმან თქვა   ღმერთსა დიდება  საქმენი მომხვდეს  მო   რანი  
დღეს რომე მესმნეს ამბავნი  უკვდავებისა სწორანი   
მოჰგვარა მონა გრძნეული  შავი მართ ვითა ყორანი  
და უბრძანა   ქაჯეთს გაგგზავნი  წა  გზანი გისხენ შორანი  
1269 
აწ გამოჩნდების სახმრობა ჩემთვის შენისა გრძნებისა  
ფიცხლავ დამივსე სახმილი შენ ჩემთა ცეცხლთა გზნებისა  
მას მზესა ჰკადრე მიზეზი მისისა განკურნებისა   
და მან უთხრა   ხვალე მოგართვა ყოვლი ამბავი ნებისა   
 
წიგნი ფატმანისა ნესტან დარეჯანს თანა 
 
1270 
ფატმან სწერს   აჰა  მნათობო  სოფლისა მზეო ზენაო  
შენთა შორს მყოფთა ყოველთა დამწველო  ამაზრზენაო  
სიტყვა მჭევრო და წყლიანო  ტურფაო  ლამაზ ენაო  
და ბროლო და ლალო   ოროვე კვლა ერთგან შენათხზენაო  
1271 
თუცა თუ შენი ამბავი შენ არა მომასმენიე  
მე ეგრეცა ვცან მართალი  მით გულსა მოვალხენიე  
შენთვის ხელ ქმნილსა ტარიელს ამბვითა  მო  ალხენიე  
და ორნივე მიჰხვდეთ წადილსა  იგი ვარდობდეს  შენ იე  
1272 
მოსრულა შენად საძებრად მისი ძმად შეფიცებული  
ავთანდილ  მოყმე არაბი  არაბეთს შიგან ქებული  
სპასპეტი როსტან მეფისა  ვერვისგან დაწუნებული  
და შენ სწერდი შენსა ამბავსა  ლაღი  ბრძნად გაგონებული  
1273 
ჩვენ ამისთვის ესე მონა გამოვგზავნეთ თქვენსა წინა  
ვცნათ ამბავი ქაჯეთისა  მოსრულანცა ქაჯნი შინა  
მანდაურთა მეომართა ანგარიში წვრილად გვინა  
და ვინ არიან მცველნი შენნი  ან თავადი მათი ვინ ა  
1274 
რაცა იცი მანდაური  მოგვიწერე  გაამჟღავნე  
მერმე შენსა საყვარელსა ნიშანი რა გაუგზავნე  
შენი ყველა აქანამდის ჭირი ლხინსა გაათავნე  
და ღმერთსა უნდეს  მოყვარენი შესააფერნი შეგაზავნე   
1275 
წადი  უსტარო  ისწრაფე  თუ მუხლი გქონდეს მალები  
დაგნატრი  მიხვალ  დაგხვდების ბროლი  სათი და ლალები  
ბედად შენ მჯობხარ  უსტარო  გნახვენ დამწველის თვალები  
და შენს უკან ჩემი სიცოცხლე  თუ გესმის  არ გებრალები   
1276 
ფატმან მისცა დაწერილი მას გრძნეულსა ხელოვანსა  
 ესე წიგნი მიართვიო ქალსა  მზისა დასაგვანსა   
მან გრძნეულმან მოლი რამე წამოისხა ზედა ტანსა  
და მასვე წამსა დაიკარგა  გარდაფრინდა ბანის ბანსა  
1277 
წავიდა ვითა ისარი კაცისა მშვილდ ფიცხელისა  
რა ქაჯეთს შეხდა  ქმნილ იყო ოდენ ბინდ ბანდი ბნელისა  
უჩინოდ შევლო სიმრავლე მოყმისა  კართა მცველისა  
და მას მზესა ჰკადრა ამბავი მისისა სასურველისა  
1278 
ციხისა კარნი დახშულნი შევლნა მართ ვითა ღიანი  
შევიდა ზანგი პირ შავი  თმა გრძელი  ტან ნაბდიანი  
იგი ეზე დაჰკრთა  ეგონა სამისო რამე ზიანი  
და შეცვალა ვარდი ზაფრანად  ლაჟვარდის ფერად   იანი  
1279 
ზანგმან უთხრა   ვინ გგონივარ  ანუ აგრე რად დაჰბნდები  
მე ვარ მონა ფატმანისი  თქვენს წინაშე ნამგზავრები  
ამა წიგნმან გამამართლოს  არ ტყუილად გეუბნები  
და მზისა შუქნი მოიცადენ  ვარდო  ადრე ნუ დასჭნები   
1280 
პირ მზე გაჰკვირდა ფატმანის ამბვითა საკვირველითა  
ნუშნი გააპნა  შეიძრნეს სათნი გიშრისა წნელითა  
მას იგი წიგნი მონამან მისცა თავისა ხელითა  
და იკითხავს  სულთქვამს  უსტარსა ალტობს ცრემლითა ცხელითა  
1281 
მონასა ჰკითხა   მიამბე  ვინ არის ჩემი მძებნელი  
ანუ ვინ მიცის ცოცხალი  მიწასა ზედა მტკებნელი   
მან მოახსენა   ვიკადრებ  რასცა ოდენ ვარ მცნებელი  
და რა წამოსრულ ხარ  მას აქათ შენგან ჩვენია მზე ბნელი  
1282 
ფატმანის გული მას აქათ ლახვართა შენახევია  
მას რომე ცრემლი სდენია  ზღვათაცა შენართევია  
მე ერთხელ შენი ამბავი მისთვის კვლა მიმირთმევია  
და ღმერთსა ვიმოწმებ  მას აქათ ტირილი არ დაჰლევია  
1283 
აწ ვინმე მოყმე მოვიდა შვენიერითა პირითა  
მან უთხრა წვრილად ყველაი  თქვენ ხართ რითაცა ჭირითა  
იგია შენი მძებნელი მკლავითა ვითა გმირითა  
და მე გამოგზავნეს  დამვედრეს სწრაფა სწრაფითა ხშირითა   
1284 
ქალმან უთხრა   მემართლების  ყმაო  შენი ნაუბარი  
ფატმან ჩემი არ იცოდა  ვიყავ ვისი წანაგვარი  
უღონიოდ არის სადმე ჩემი ცეცხლთა მომდებარი  
და მე მივუწერ  შენცა ჰკადრე  ვარ ვითამცა გულ მდუღარი   
 
წიგნი ნესტან დარეჯანისა ფატმანს თანა 
 
1285 
პირ მზე სწერს   აჰა  ხათუნო  დედისა მჯობო დედაო  
მისგან ტყვე ქმნილსა სოფელმან რა მიყო  ამას ჰხედაო  
მე  გლახ  მათ ჩემთა პატიჟთა სხვაცა დამერთო ზედაო  
და აწ ვნახე შენი უსტარი  მე დიდად მეიმედაო  
1286 
შენ ორთა დამხსენ გრძნეულთა  გამიადვილე ჭირები  
აწ აქა სრულთა ქაჯთაგან ვარ ასრე დანამჭირები  
ერთსა მცავს ერთი სამეფო  ბევრჯერ ათასი გმირები  
და ავად მომიხდა თათბირი და ჩემი დანაპირები  
1287 
სხვად ამბავი აქაური მეტი რა მცა მოგიწერე  
ქაჯთა მეფე არ მოსრულა  არცა მოვლენ ქაჯნი ჯერე  
მაგრა სპანი უთვალავნი მცვენ და მათი სიალფე რე  
და რასა ჰქვიან ძებნა ჩემი  არ ეგების  დაიჯერე  
1288 
ვინცაღა ჩემი მძებნელი მოსრულა  ცუდ მაშვრალია  
იჭირვის  იწვის  ენთების  ჩემი სწვავს ცეცხლებრ ალია  
მაგრა მას ვჰნატრი  უნახავს მზე  ამად არ დამზრალია  
და უმისოდ ჩემი სიცოცხლე  ვამე  რა დიდი ბრალია  
1289 
შენ ამბავი არ გიამბე  მაშინ ამად დაგიმალე  
ვერ იტყოდა ენა ჩემი  თავი ჭირთა გავაკრძალე  
გეაჯები  საყვარელსა შემახვეწე  შემიბრალე  
და ნუ წამოვა ძებნად ჩემად  მიუწერე  შე ცა სთვალე  
1290 
მე რომ მჭირს  კმარის  ნუ მომკლავს ამისითავე სწორითა  
მას მკვდარსა ვნასავ  მოვკვდები მე სიკვდილითა ორითა  
ვერას ვინ მარგებს  დასტურად ვიცი  არ რამე ჭორითა  
და არ დაგმორჩილდეს  დამქოლე შავისა ქვისა ყორითა  
1291 
გეთქვა ნიშნისა გაგზავნა  აწ ესე განამჟღავნია  
მისეულთავე რიდეთა ნაკვეთი გამიგზავნია  
ესენი ჩემთვის მის გამო ტურფანი სანახავნია  
და თუცა თუ ფერად ბედისა ჩემისა მსგავსად შავნია   
 
წიგნი ნესტან დარეჯანისა საყვარელსა თანა 
 
1292 
აწ საყვარელსა მიუწერს გულ ამოსკვნილი  მტირალი  
მისმანვე ცრემლმან დაუვსის  ვის ედებოდა ვის ალი  
დაწერა წიგნი  მსმენელთა გულისა გასაგმირალი  
და ვარდი გააპის  გამოჩნდის მუნ ბროლი გამომჭვირალი  
1293 
 ჰე ჩემო  ესე უსტარი არს ჩემგან მონაღვაწები  
ტანი კალმად მაქვს  კალამი  ნავღელსა ამონაწები  
მე გული შენი ქაღალდად გულსავე ჩემსა ვაწები    
და გულო  შავ გულო  დაბმულხარ  ნუ აეხსნები  აწ ები  
1294 
ხედავცა  ჩემო  სოფელი რათა საქმეთა მქმნელია  
რაზომცა ნათობს სინათლე  ჩემთვის ეგრეცა ბნელია  
ბრძენნი იცნობენ  სწუნობენ  მით მათგან საწუნელია  
და უშენოდ ჩემი სიცოცხლე  ვამე  რა დიდი ძნელია  
1295 
ჰხედავ  ჩემო  ვით გაგვყარნა სოფელმან და ჟამმან კრულმან  
ვეღარ გნახე საყვარელი მხიარული მხიარულმან  
ნეტარ  რა ქმნას უშენომან გულმან  შენგან დალახვრულმან  
და გაგიცხადა დამალული გონებამან დაფარულმან  
1296 
შენმან მზემან  აქანამდის შენ ცოცხალი არ მეგონე  
ჩემი მეთქვა  გარდასრულდა სიცოცხლე და ყოვლი ღონე  
აწ რა მესმა  შემოქმედი ვადიდე და ღმერთსა ვჰმონე  
და ჩემი ყველა აქამდისი ჭირი ლხინსა შევაწონე  
1297 
შენი სიცოცხლე მეყოფის ჩემად იმედად გულისად  
გულისა ერთობ წყლულისა და ასრე დადაგულისად  
მომიგონებდე  გახსოვდე მე შენთვის დაკარგული სად  
და ვზი მზრდელად სიყვარულისა  მის ჩემგან დანერგულისად  
1298 
სხვად  ჩემო  ჩემი ამბავი ჩემგან არ მოგეწერების  
ენა დაშვრების  მოსმენით არვისგან დაიჯერების  
ფატმან წამგვარა გრძნეულთა  ღმერთი მცა მას ეტერების  
და აწ კვლა ქმნა იგი სოფელმან  რაცა მას შეეფერების  
1299 
აწ სოფელმან უარესი ჭირი ჭირსა დამისართა  
არ დასჯერდა ბედი ჩემი მათ პატიჟთა მრავალ გვართა  
კვლაცა მიმცა შესაპყრობლად ქაჯთა  ძნელად საომართა  
და ბედმან გვიყო ყველაკაი  ჩემო  რაცა დაგვემართა  
1300 
ციხეს ვზი ეზომ მაღალსა  თვალნი ძლივ გარდასწვდებიან  
გზა გვირაბითა შემოვა  მცველნი მუნ ზედა დგებიან  
დღისით და ღამით მოყმენი ნობათსა არ დასცდებიან  
და მათთა შემბმელთა დაჰხოცენ  მართ ცეცხლად მოედებიან  
1301 
ნუთუ ესენი გეგონნენ სხვათა მებრძოლთა წესითა  
ნუცა მე მომკლავ ჭირითა  ამისგან უარესითა  
შენ მკვდარსა გნახავ  დავიწვი  ვითა აბედი კვესითა  
და მოგშორდი  დამთმე გულითა  კლდისაცა უმაგრესითა  
1302 
შენ  საყვარელო  ნუ სჭმუნავ ჭმუნვითა ამისთანითა  
ჩემი სთქვა  სხვათა მიჰხვდების იგი ალვისა ტანითა  
არამ სიცოცხლე უშენოდ  ვარ აქამდისცა ნანითა  
და ან თავსა კლდეთა ჩავიქცევ  ანუ მოვიკლავ დანითა  
1303 
შენმან მზემან  უშენოსა ვერვის მიჰხვდეს მთვარე შენი  
შენმან მზემან  ვერვის მიჰხვდეს  მო ცა ვიდენ სამნი მზენი  
აქათ თავსა გარდავიქცევ  ახლოს მახლვან დიდნი კლდენი  
და სული ჩემი შეივედრე  ზეცით მომხვდენ ნუთუ ფრთენი  
1304 
ღმერთსა შემვედრე  ნუთუ კვლა დამხსნას სოფლისა შრომასა  
ცეცხლსა  წყალსა და მიწასა  ჰაერთა თანა ძრომასა  
მომცნეს ფრთენი და აღვფრინდე  მივჰხვდე მას ჩემსა ნდომასა  
და დღისით და ღამით ვჰხედვიდე მზისა ელვათა კრთომასა  
1305 
მზე უშენოდ ვერ იქმნების  რათგან შენ ხარ მისი წილი  
განაღამცა მას ეახელ მისი ეტლი  არ თუ წბილი  
მუნა გნახო  მადვე გსახო  გამინათლო გული ჩრდილი  
და თუ სიცოცხლე მწარე მქონდა  სიკვდილი მცა მქონდა ტკბილი  
1306 
მე სიკვდილი აღარ მიმძიმს  შემოგვედრებ რათგან სულსა  
მაგრა შენი სიყვარული ჩავიტანე  ჩამრჩა გულსა  
მომეგონოს მოშორვება  მემატების წყლული წყლულსა  
და ნუცა მტირ და ნუცა მიგლოვ  ჩემო  შენთვის დაკარგულსა  
1307 
წადი  ინდოეთს მიჰმართე  არგე რა ჩემსა მშობელსა  
მტერთაგან შეიწრებულსა  ყოვლგნით ხელ აღუპყრობელსა  
გულსა ალხინე ჩემისა მოშორვებისა მთმობელსა  
და მომიგონებდი მტირალსა  შენთვის ცრემლ შეუშრობელსა  
1308 
რაცა ვიჩივლე ბედისა ჩემისა  კმა საჩივარად  
ცან  სამართალი მართალი გულისა გულსა მივა რად  
შენთვის მოვკვდები  გავხდები ყორანთა დასაყივარად  
და ვირე ცოცხალ ვარ  გეყოფი სატირლად და სატკივარად  
1309 
აჰა  ინიშნე ნიშანი შენეულისა რიდისა  
გარდმიკვეთია ალამი  ჩემო  ერთისა კიდისა  
ესეღა დაგრჩეს სანაცვლოდ მის იმედისა დიდისა  
და რისხვით მობრუნდა ბორბალი ჩვენ ზედა ცისა შვიდისა   
1310 
ესე წიგნი  საყვარელსა მისსა თანა მინაწერი  
რა დაწერა  გარდაჰკვეთა მათ რიდეთა ერთი წვერი  
თავ მოხდილსა დაუშვენდა სისხო  სიგრძე  თმათა ფერი  
და ალვისაგან სული მოქრის  ყორნის ფრთათათ მონაბერი  
1311 
იგი მონა წამოვიდა  გულანშაროს მომავალი  
წამ ერთ მიხდა ფატმანისსა  დღე იარა არ მრავალი  
რა ავთანდილს გაუსრულდა საქმე მისი სასურვალი  
და ხელ აღპყრობით ღმერთსა ჰმადლობს ცნობა სრული  არა მთრვალი  
1312 
ფატმანს უთხრა   გამისრულდა ჟამად საქმე საწადელი  
დიდი შენი მოჭირვება ჩემგან არის გარდუხდელი  
წავალ  დგომად აღარა მცალს  დრო მოსრულა შარშანდელი  
და ფიცხლავ ქაჯეთს მოვიყვანო მათი მომსპობ ამწყვედელი   
1313 
ხათუნმან უთხრა   ჰე ლომო  ცეცხლი აწ უფრო ცხელდების  
მოეშორვების ნათელსა  გული ამისთვის ბნელდების  
ისწრაფე  ჩემი ნუ გაგვა  ხელი ეგრეცა ხელდების  
და თუ ქაჯნი მოგესწრებიან  მუნ მისლვა გაგიძნელდების   
1314 
ყმამან ფრიდონის მონანი უხმნა  მას თანა ხლებულნი  
უბრძანა   მკვდარნი აქამდის აწღა ვართ დაცოცხლებულნი  
რაცა გვინდოდა  მისითა სმენითა გახარებულნი  
და ჩვენთა მტერთანი გიჩვენნე წყლულნი მით ვაგლახებულნი  
1315 
მიდით და ფრიდონს უამბეთ ამბავი არ ნაცქაფავი  
მე ვერა ვნახავ  ვისწრაფი  გზა ჩემი არს ნასწრაფავი  
მან გაახაფოს ხმა ხაფი  კვლა უფრო გასახაფავი  
და თქვენ მოგცე ლარი ყველაი მე  ჩემი ნაალაფავი  
1316 
ჩემსა ზედა დიდი არის ვალი  თქვენგან დანადები  
მადლსა სხვაებრ გარდავიხდი  თუღა ფრიდონს შევეყრები  
აწ წაიღეთ ყველაკაი  მეკობრეთა წანაღები  
და ამის მეტსა ვერას მოგცემ  ვიცი  ამად გეძუნწები  
1317 
სახლი არ მახლავს  არ ძალ მაქვს გაცემა საბოძვარისა   
მისცა მართ სავსე ხომალდი  რიცხვი ტურფათა ჯარისა  
უბრძანა   წადით  წაიღეთ  გზა წავლეთ მისვე არისა  
და ფრიდონს მიართვით უსტარი ჩემგან  ძმად ნაფიცარისა   
 
წიგნი ავთანდილისა ფრიდონს თანა 
 
1318 
დაწერა   ფრიდონ მაღალო  სვე სრულო მეფეთ მეფეო  
ლომისა მსგავსო ძალ გულად  მზეო შუქ მოიეფეო  
მოვლენილო და მორჭმულო  მტერთა სისხლისა მჩქეფეო  
და უმცროსმან ძმამან შორი შორ სალამი დავიყეფეო  
1319 
ჭირნი ვნახენ და მო ცა მხვდა ნაცვალი ჭირ ნახულისა  
კარგა მოხდომა საქმისა ჩემისა გაზრახულისა  
მიცნია მართლად ამბავი პირისა მზედ სახულისა  
და დამარჩენელი ლომისა მის  ქვესკნელს დამარხულისა  
1320 
იგი მზე ქაჯთა მეფესა ჰყავს  ქაჯეთს პატიმარია  
მუნ მისლვა მიჩანს თამაშად  თუცა გზა საომარია  
ნარგისთათ წვიმა ბროლისა წვიმს  ვარდი ნაწვიმარია  
და ჯერთ ქალსა ქაჯნი არ ახლვან  მაგრა სპა უამარია  
1321 
გულ მხიარული ვიხარებ  ამად არ ცრემლი მმილდების  
სადაცა შენ და შენი ძმა ხართ  ძნელი გაადვილდების  
რაცა მოგინდეს  უცილოდ იქმთ  იგი არ აგცილდების  
და არ თურე კაცმან დაგიდგნას  ვეჭვ  კლდეცა გაგილბილდების  
1322 
აწ შემინდევ  ვერა გნახე  შორს ამისთვის წაგიარე  
გზა გზა ყოვნად აღარა მცალს  პატიმრად ა იგი მთვარე  
ადრე მოვალთ მხიარულნი  ჩვენი ნახვა გაიხარე  
და ამის მეტი რაღა გკადრო  ძმასა ძმურად მოეხმარე  
1323 
ამა მონათა ჩემ ზედა გარდაუხდელი გულია  
ამოდ მმსახურეს  თქვენი მცა გული ამათთვის სრულია  
ქება რად უნდა მას  ვინცა თქვენ თანა ხან დაზმულია  
და  მსგავსი ყველაი მსგავსსა შობს   ესე ბრძენთაგან თქმულია   
1324 
ესე უსტარი დაწერა  შეკრა და წა ცა ხვია მან  
მისცა ფრიდონის მონათა ვარდმან და ვითა იამან  
შესთვალა ზეპირ  რაცა ხმდა სრულად  მართ ვითა ჰგია  მან  
და მათ მარგალიტი უჩვენის ძოწისა კარმან ღიამან  
1325 
მონახა  პოვა ავთანდილ ნავი მისისა მხარისა  
გამოემართა იგი მზე პირია სავსე მთვარისა  
მაგრა დაგდება უმძიმდა ფატმანის გულ მდუღარისა  
და მისთა გამყრელთა ნაკადი ჩასდის სისხლისა ღვარისა  
1326 
ფატმან  უსენ და მონანი ტირან ცრემლითა ცხელითა  
იტყვიან   მზეო  რა გვიყავ  დაგვწვენ ცეცხლითა მწველითა  
რად დაგვაბნელენ შენისა მოშორვებისა ბნელითა  
და და ცა გვმარხენო ხელითა ჩვენისა დამმარხველითა   
 
წასლვა ავთანდილისა გულანშაროთ და ტარიელის შეყრა 
 
1327 
გამოვლნა ზღვანი ავთანდილ მგზავრითა რათმე ნავითა  
პირ მხიარული აცორვებს მართ ოდენ მარტო თავითა  
მას შეყრა ტარიელისი უხარის მით ამბავითა  
და ხელ განპყრობილი გულითა არს ღმრთისა საესავითა  
1328 
მოწურვილ იყო ზაფხული  ქვეყნით ამოსლვა მწვანისა  
ვარდის ფურცლობის ნიშანი  დრო მათის პაემანისა  
ეტლის ცვალება მზისაგან  შეჯდომა საროსტანისა  
და სულთქვნა  რა ნახა ყვავილი მან  უნახავმან ხანისა  
1329 
აგრგვინდა ცა და ღრუბელნი ცროდეს ბროლისა ცვარითა  
ვარდთა აკოცა ბაგითა  მითვე ვარდისა დარითა  
უბრძანა   გიჭვრეტ თვალითა  გულ ტკბილად შემხედვარითა  
და მისად სანაცვლოდ მოვილხენ თქვენ თანა საუბარითა   
1330 
რა მოეგონის მოყვარე  სდინდიან ცრემლნი მწარენი  
ტარიელისკე იარნა მან გზანი საწყინარენი  
უდაბურნი და უგზონი  უცხონი რამე არენი  
და სადაცა ნახნის  დახოცნის ლომ ვეფხნი მოშამბნარენი  
1331 
ქვაბნი გამოჩნდეს  ეამა  იცნა  თქვა   იგი კლდენია  
სადა ა ჩემი მოყვარე და ვისთვის ცრემლი მდენია  
ღირს ვარმცა  ვნახო პირის პირ  ვუამბო  რაცა მსმენია  
და არ მოსრულ იყოს  რაღა ვქმნა  ცუდ ჩემი განავლენია  
1332 
თუ მოსრულა  უღონიოდ შინა ხანსა არ დაჰზმიდა  
მინდორს სადმე წავიდოდა  მხეცისაებრ ველთა ვლიდა  
სჯობს  თუ შამბ შამბ წავიარო     იგონებდა  იხედვიდა  
და ესე თქვა და მიუქცია  მინდორთაკე წამოვიდა  
1333 
მიაცორვებს და იმღერის მხიარულითა გულითა  
მართ სახელ დებით უყივის ხმითა მით სახარულითა  
ცოტაი წავლო  გამოჩნდა მზე სინათლითა სრულითა  
და შამბისა პირსა ტარიელ დგა ხრმლითა მომახულითა  
1334 
ტარიელს ლომი მოეკლა  მით ხრმალსა სისხლი სცხებოდა  
შამბისა პირსა ქვეითი დგა  ცხენი არა ჰხლებოდა  
ყივილი ავთანდილისი ესმოდა  ეოცებოდა  
და შეხედნა  იცნა  გაიქცა  მისკე მირბოდა  ხლტებოდა  
1335 
ხრმალი გასტყორცა ტარიელ  მიჰმართა მისსა ძმობილსა  
ყმა ცხენისაგან გარდიჭრა  ჰგვანდა ეტლისა სწრობილსა  
მათ ერთმანერთსა აკოცეს  ჰგვანან ყელ გარდაჭდობილსა  
და ხმა შაქრის ფერად გაუხდა ვარდსა  ხშირ ხშირად პობილსა  
1336 
ტარიელ მოთქვა ტირილით სიტყვა ნატიფი  მჭევრები  
  სისხლისა ღვარმ�ან შეღება წითლად გიშრისა ტევრები  
ალვასა წყარო ცრემლისა მორწყავს  ნაკადი ბევრები    
და  რათგან შენ გნახე  რა მგამა  პატიჟი მჭირდეს მევ რები   
1337 
ტარიელ ტირს და ავთანდილ სიცილით ეუბნებოდა  
გაღიმდის  ძოწნი გააპნის  კბილთაგან ელვა ჰკრთებოდა  
ეტყოდა   ვცანო ამბავი  შენ რომე გეამებოდა  
და აწ გაახლდების ყვავილი  ვარდი აქამდის ჭნებოდა   
1338 
ტარიელ უთხრა   ჰე ძმაო  კმა არს  დღეს რაცა მლხენია  
ყოველი ჩემი სალხინო მინახავს    ნახვა შენია  
სხვად ნუ ყოს ღმერთმან წამალი  არცა რა მოგისმენია  
და კაცმან მცა სოფელს ვით პოვა  რაცა არა საქმე ზენია   
1339 
რა ტარიელ არ შესჯერდა  ავთანდილცა არ დაწყნარდა  
მის ამბვისა დაყოვნება ვეღარ გასძლო  აუჩქარდა  
გამოიღო რიდე მისი  ვინ ბაგეთათ ვარდი ვარდა  
და რა ტარიელ ნახა  იცნა  გამოუღო  შემოვარდა  
1340 
წიგნი და კიდე რიდისა იცნა და გა ცა შალა მან  
პირსა დაიდვა  დაეცა  ვარდმან ფერითა მკრთალამან  
სულნი გაექცეს  მოდრიკა თავი გიშრისა ტალამან  
და მისნი ვერ გასძლნეს პატიჟნი ვერ ყაენ  ვერცა სალამან  
1341 
ავთანდილ უჭვრეტს ტარიელს  უსულოდ ქვე მდებარესა  
შეფრინდა  შველად მიჰმართა მას  ტკბილად მოუბარესა  
ვერა ვერ არგო დამწვარსა  სრულად ცეცხლ ნადებარესა  
და მისთა ნიშანთა სიცოცხლე მართ მისი მიიბარესა  
1342 
ავთანდილ დაჯდა ტირილად  ტირს ხმითა შვენიერითა  
ყორანსა გაჰგლეჯს ხშირ ხშირად  აფრთხობს ბროლისა ჭერითა  
გახეთქა ლალი  გათლილი ანდამატისა კვერითა  
და მუნით წყარონი გამოხდეს  ძოწსა ვამსგავსენ ფერითა  
1343 
პირსა იხოკს  ღაწვთა სისხლი ჩასდიოდა მისსა მჭვრეტსა  
 რაცა ვქმენო  არ უქმნია არცა შმაგსა  არცა რეტსა  
წყალი სწრაფით რად დავასხი ცეცხლსა  ძნელად დასაშრეტსა  
და ჩქარად ეცეს  ვერ გაუძლებს გული ლხინსა მეტის მეტსა  
1344 
მე მოვკალ ჩემი მოყვარე  რა მმართებს გაწბილებულსა  
თავსა ვაბრალობ საქმესა  არ დასმით გაგონებულსა  
ცრუ კაცი კარგად ვერას იქმს საქმესა გაძნელებულსა  
და თქმულა   სიწყნარე გმობილი სჯობს სიჩქარესა ქებულსა   
1345 
უცნობო ქმნილი ტარიელ ძეს მსგავსად ნატუსალისად  
ავთანდილ ადგა  გამოვლნა შამბნი საძებრად წყალისად  
მან პოვა სისხლი ლომისა  მოაქვს სავსებლად ალისად  
და მკერდსა დაასხა  გა ვე ხდა ლაჟვარდი ფერად ლალისად  
1346 
ავთანდილ მკერდსა დაასხა მას ლომსა სისხლი ლომისა  
ტარიელ შეკრთა  შეიძრა რაზმი ინდოთა ტომისა  
თვალნი აახვნა  მიეცა ძალი ზე წამოჯდომისა  
და ლურჯად ჩანს შუქი მთვარისა  მზისაგან შუქ ნაკრთომისა  
1347 
ზამთარი ვარდთა გაახმობს  ფურცელნი შთამოსცვივიან  
ზაფხულის მზისა სიახლე დასწვავს  გვალვასა ჩივიან  
მაგრა მას ზედა ბულბულნი ტურფასა ხმასა ყივიან    
და სიცხე სწვავს  ყინვა დააზრობს  წყლულნი ორჯერვე სტკივიან  
1348 
აგრევე გული კაცისა მოსაგვარებლად ძნელია  
ჭირსა და ლხინსა ორსავე ზედა მართ ვითა ხელია  
მიწყივ წყლულდების  საწუთრო მისი აროდეს მრთელია  
და იგი მიენდოს სოფელსა  ვინცა თავისა მტერია  
1349 
ტარიელ ნახა ნაწერი კვლაცა მკლველისა მისისა  
იკითხავს  თუცა აშეთებს კითხვა წიგნისა მისისა  
დაუყვის ცრემლმან სინათლე  ბნელად ჩანს შუქი დღისისა  
და ავთანდილ ადგა  დაუწყო თხრობა სიტყვისა მქისისა  
1350 
იტყვის  თუ   ნაქმრად არ ვარგა კაცისა გასწავლილისად  
აწ რადღა გვმართებს ტირილი  ხამს  დავსხდეთ ქმნად ღიმილისად  
ადეგ  წავიდეთ საძებრად მის მზისა წარხდომილისად  
და ადრე მიგიყვან  მიყვანა არს შენგან მონდომილი სად  
1351 
ვითა გვმართებს გახარება  პირველ აგრე გავიხარნეთ  
მერმე შევსხდეთ  გავემართნეთ  ქაჯეთისკე თავნი ვარნეთ  
ხრმალნი ჩვენნი ვიწინამძღვრნეთ  მათნი ზურგით დავიყარნეთ  
და უჭირველნი შემოვიქცეთ  იგი მძორთა დავადარნეთ   
1352 
მერმე ტარიელ ამბავსა ჰკითხავს  აღარა ბნდებოდა  
შეჰხედნის  თვალნი აჰმართნის  შავ თეთრი ელვა ჰკრთებოდა  
მართ ვითა ლალსა მზისაგან  მას ფერი ეზარდებოდა  
და ვინ ღირს ა  თუ მცა წყალობით ცა მიწყივ მობრუნდებოდა  
1353 
ავთანდილს მადლი უბრძანა  ქმნა უყო საუბარისა  
 მე შენი ქება ვითა ვთქვა  ბრძენთაგან საქებარისა  
ვითა ზე მთისა წყარომან  მომრწყე ყვავილი ბარისა  
და დამწყვიდე დენა ცრემლისა  ნარგისთათ ნაგუბარისა  
1354 
მე ვერა გიყო  ნაცვალსა ღმერთი გარდიხდის ციერი  
ზეგარდმოთ მისით შემოგზღოს მუქაფა ჩემ მაგიერი   
შესხდეს და შინა წავიდეს  მათ ლხინი ჰქონდა ძლიერი  
და აწ გა ვე აძღო სოფელმან ასმათ  ადრითგან მშიერი  
1355 
ქვაბისა კარსა ასმათი მარტო ზის  არ ბარგოსანი  
შეჰხედნა  იცნა ტარიელ  თანა ყმა ჭარმაგოსანი    
ორნივე ტურფად იმღერდეს  ვით იადონი მგოსანი    
და მაშინვე იცნა  ავარდა მოშლილი  პერანგოსანი  
1356 
აქამდის მიწყივ ენახა ქვაბს მისლვა მოტირალისა  
აწ გაუკვირდა დანახვა სიცილით მომღერალისა  
ზარ აღებული ავარდა  ცნობა უც ვითა მთრვალისა  
და არ იცის სმენა ამბვისა ჯერთ მისგან სასურვალისა  
1357 
მათ რა ნახეს  შემოჰყივლეს სიცილით და კბილთა ჩენით  
 ჰე ასმათო  მოგვივიდა მოწყალება ღმრთისა ზენით  
ვპოვეთ მთვარე დაკარგული  რაცა გვწადდა  იგი ვქმენით  
და აწ გავხედით ბედისაგან ცეცხლთა შრეტით  ჭირთა ლხენით   
1358 
ავთანდილ ცხენსა გარდახდა ასმათის მოსახვეველად  
მან მიჰყო ხელი ალვასა  შტო მოჰყვა მოსარხეველად  
ყელსა და პირსა აკოცებს  არის ცრემლისა მფრქვეველად  
და  რა სცანო  რა ჰქმენ  მიამბე  ვტირ შენი მოაჯე ველად   
1359 
ავთანდილ ასმათს უსტარი მისცა მისისა ზრდილისა  
ალვისა შტო დამჭნარისა  მთვარისა ფერ მიხდილისა  
უთხრა  თუ   ნახე ნაწერი მის პატიჟ გარდახდილისა  
და მზე მოგვეახლა  მოგვეცა ჩვენ მოშორვება ჩრდილისა   
1360 
ასმათ რა ნახა უსტარი  ცნა მისი დანაწერობა  
გაკვირდა  ზარმან აიღო  ათრთოლებს  ვითა ხელობა  
ტერფით თხემამდის გაუხდა მას მეტი საკვირველობა  
და იტყვის   რა ვნახე  რა მესმის  არს მცა ამისი მრთელობა    
1361 
ავთანდილ უთხრა   ნუ გეშის  ეგე ამბავი მრთელია  
ლხინი მოგვეცა  მოგვშორდა ყოველი ჭირი ძნელია  
მზე მოგვეახლა  უკუნი ჩვენთვის აღარა ბნელია  
და ბოროტსა სძლია კეთილმან  არსება მისი გრძელია   
1362 
ინდოთ მეფე მხიარული ასმათს რასმე უბრძანებდა  
ერთმანერთსა ეხვეოდეს  სიხარული ატირებდა  
ვარდსა ზედა ყორნის ბოლო ნამსა თხელსა აპკურებდა  
და კაცსა ღმერთი არ გასწირავს  თუ მცა კაცი შეიგებდა  
1363 
ღმერთსა მისცეს დიდი მადლი  თქვეს   გვიყოო  რაცა სჯობდა  
აწღა ვცანით  უარესსა პირი თქვენი არ გაჰბრჭობდა   
ინდოთ მეფე მხიარული ხელ განპყრობით ამას ხმობდა  
და ქვაბს შევიდეს მხიარულნი  ასმათ რასმე მასპინძლობდა  
1364 
ტარიელ ეტყვის ავთანდილს   ისმინე სიტყვა ასები  
გიამბობ რასმე ამბავსა  მოამბედ ნუ გენასები  
მე ოდეს ქვაბნი წავუხვენ  დავხოცე დევთა დასები  
და მას აქათ მათი აქა ძეს საჭურჭლე ძვირ ნაფასები  
1365 
მე აგრე არა მინახავს  მართ ვითა არა მნდომია  
მოდი და გავხსნათ  შევიგნეთ  საჭურჭლე თუ რა ზომია   
ეამა  ადგეს ორნივე  არცა ქვე ასმათ მჯდომია  
და დალეწეს კარი ორმოცი  მათგან არ ზედა ომია  
1366 
პოვეს საჭურჭლე უსახო  კვლა უნახავი თვალისა  
მუნ იდვა რიყე თვალისა  ხელ წმიდად განათალისა  
ჩნდის მარგალიტი  ოდენი ბურთისა საბურთალისა  
და ვინმცა ქმნა რიცხვი ოქროსა  ვერვისგან დანათვალისა  
1367 
იგი სახლი ორმოცივე შიგან იყო გატენილი  
პოვეს ერთი ზარადხანა  აბჯრისათვის სახლად ქმნილი  
მუნ აბჯარი ყოვლიფერი ასრე იდვა  ვითა მწნილი  
და შიგან ერთი კიდობანი დაბეჭდული  არ გახსნილი  
1368 
ზედა ეწერა   აქა ძეს აბჯარი საკვირველიო  
ჯაჭვ მუზარადი ალმასი ხრმალი ბასრისა  მჭრელიო  
თუ ქაჯნი დევთა შეებნენ  იყოს დღე იგი ძნელიო  
და უმისჟამისოდ ვინც გაჰხსნის  არის მეფეთა მკლველიო   
1369 
კიდობანი გახსნეს  პოვეს მუნ აბჯარი სამი ტანი  
რასაცა ვით შეიმოსენ მეომარნი სამნი ყმანი  
ჯაჭვი  ხრმალი  მუზარადი  საბარკული მათი გვანი    
და ზურმუხტისა ბუდებითა იყვნეს ვითა ლუსკუმანი  
1370 
თვითომან თვითო ჩაიცვეს  თავის თავს გამოსცდიდიან  
ჯაჭვ მუზარადსა  აბჯარსა მართ ვერა ვერ მოჰკიდიან  
ხრმალი რკინასა მოჰკრიან  ვით ბამბის მკედსა სჭრიდიან  
და მათ უღირს ყოვლად ქვეყანად  შევატყვე  არ გაჰყიდიან  
1371 
თქვეს   ესე ნიშნად გვეყოფის  ვართო კარგითა ბედითა  
ღმერთმან მოგვხედნა თვალითა  ზეგარდმოთ მონახედითა   
აიღეს იგი აბჯარი თავის თავისა ქედითა  
და თვითო მათ  ერთი ფრიდონის საძღვნობლად შეკრეს ღვედითა  
1372 
ოქროც რამე წაიტანეს  მარგალიტი ღარიბები  
გამოვიდეს  გამობეჭდეს ორმოცივე საჭურჭლები  
ავთანდილ თქვა   ამას იქით დავამაგრო ხრმალსა ნები  
და ამას ღამე არსად წავალ  რა გათენდეს  არ დავდგები   
1373 
აქა  მხატვარო  დახატენ ძმათ უმტკიცესნი ძმობილნი  
იგი მიჯნურნი მნათობთა  სხვისა ვერვისგან სწრობილნი  
ორნივე გმირნი მოყმენი  მამაცობისა ცნობილნი  
და რა ქაჯეთს მივლენ  გასინჯოთ ომი ლახვართა სობილნი  
 
ტარიელისა და ავთანდილისგან წასლვა ფრიდონისასა 
 
1374 
რა გათენდა  გაემართნეს  წაიტანეს ასმათ თანა  
ნურადინის ქვეყანამდის შეისვიან მათ უკანა  
მუნ ვაჭარმან ოქროს ფასად ცხენი მისცა  არ უძღვანა  
და ავთანდილ კმა ყოლაუზად  სხვა მცა ვინღა წაიტანა  
1375 
იარეს და ზედა შეჰხდეს ნურადინის მეჯოგეთა  
ჯოგი ნახეს  მოეწონა  ფრიდონისთვის ეაგეთა  
მუნ ავთანდილს ინდო ეტყვის   გაქმნევ კარგთა სიშმაგეთა  
და მოდი  ფრიდონს ველაღობნეთ  ჯოგსა მისსა მოვადგეთა  
1376 
ჯოგი წავუღოთ  მოსრულნი ვესმით ჯოგისა წაღებად  
გამოემართვის საომრად  ველთა სისხლითა დაღებად  
ანაზდად გვიცნობს  გაკრთების  გულსა შეჰლამის დაღებად    
და ამოა კარგი ლაღობა  ლაღსა შე ვე იქმს ლაღებად   
1377 
დაუწყეს პყრობა ტაიჭთა ფრიდონის უკეთესებსა  
მუნ მეჯოგეთა ფანოსი შეექმნა  ეკრა კვესებსა  
უყივლეს    ვინ ხართ  მოყმენო  ვინ იქმთ საქმესა ზესებსა  
და ჯოგი მისია  ვინ მტერსა ჰკრავს ხრმალსა  არ აკვნესებსა   
1378 
მათ მშვილდები დაიწვადეს  მეჯოგეთა გაეკიდნეს  
მეჯოგენი მიიზახდეს  ხმანი მათნი გაადიდნეს  
 გვიშველეთო  გვიშველეთო  მეკობრეთა ამოგვწყვიდნეს   
და ხმა შეიქმნა  შეიყარნეს  ფრიდონს ჰკადრეს  არ დაჰრიდნეს  
1379 
შეეკაზმა ფრიდონ  შეჯდა  შეკაზმული გამოვიდა  
ხმა შეიქმნა  შეიყარნეს  რაზმი ველთა დაჰფარვიდა  
იგი მზენი მოეგებნეს  ვის ზამთარი ვერ დაჰზრვიდა  
და დაეხურა ზარადები  პირსა მათსა უფარვიდა  
1380 
რა ტარიელ ფრიდონ იცნა  თქვა   ვნახეო  ვინცა მინა   
მუზარადი მოიხადა  გაიღიმნა  გაიცინა  
ფრიდონს უთხრა   რასა ჰლამი  ჩვენი მოსლვა რას გეწყინა  
და პურად ავი მასპინძელი მოგვეგებვი ომად წინა   
1381 
ფრიდონ ფიცხლავ გარდაიჭრა  დავარდა და თაყვანის სცა  
იგინიცა გარდაუხდეს  მოეხვივნეს  აკოცისცა   
ფრიდონ ღმერთსა ხელ აღპყრობით უსაზომო მადლი მისცა  
და დიდებულნი აკოცებდეს  იცნობდიან იგი ვისცა  
1382 
ფრიდონ უთხრა   რასა სდეგით  მოგელოდი უწინარე  
მე მზა ვარო  სამსახური თქვენი რა მცა დავიზარე   
ჰგვანდა  თუ მცა შეყრილ იყვნეს ორნი მზენი  ერთი მთვარე  
და ერთმანერთი დააშვენეს  გაემართნეს  იქცეს გარე  
1383 
ფრიდონის სახლსა გარდახდეს ორნივე  ტურფად გებულსა  
ტარიელ დაჯდა საჯდომსა  ოქსინო გარდაგებულსა  
ახლოს დაისვამს ავთანდილს  მისსა ძმად შეფიცებულსა  
და მათ უძღვნეს იგი აბჯარი ფრიდონს  ჭაბუკად ქებულსა  
1384 
უთხრეს   ჯერთ ჟამად არა გვაქვს სხვა შენთვის არმაღანია  
მაგრა ტურფანი მრავალნი ქვე სადმე გვისხენ სხვანია   
მან დასდვა პირი მიწასა  არ დაიყოვნა ხანია  
და  ჩემთვის ამისი ბოძება არს თქვენი შესაგვანია   
1385 
გამოისვენეს მას ღამით ფრიდონის მასპინძლობითა  
აბანოს ბანნა  აავსნა შესამოსლისა ძღვნობითა  
დამოსნა ტურფა ტურფითა  ერთმანერთისა მჯობითა  
და თვალ მარგალიტი ღარიბი უძღვნა ოქროსა გობითა  
1386 
უთხრა  თუ   ესე სიტყვაა ავისა მასპინძელისა  
ჰგავს  მომწყენოდეს სტუმრობა თქვენ ბრძნისა ვითა ხელისა  
მაგრა აწ ყოვნა არ ვარგა  წალვა სჯობს გზისა გრძელისა  
და თუ ქაჯნი მოგვესწრებიან  საეჭვი არს სიძნელისა  
1387 
დიდთა რას ვაქმნევთ ლაშქართა  კარგნი გვინდან და ცოტანი  
სამასი კაცი გვეყოფისთ  წავიდეთ მართ მეოტანი  
ჩვენ ქაჯეთს ქაჯთა საომრად დავაგნეთ ხრმალთა კოტანი  
და მას ადრე ვჰპოეებთ  ვისიცა მოგვკლავს ალვისა  მო   ტანი  
1388 
ქაჯეთს ერთხელ კვლაც ყოფილ ვარ  ჰნახავთ  თქვენცა გემაგრების  
ყოვლგნით კლდეა  გარეშემო მტერი ვერა მოადგების  
თუ იდუმალ არ შევუვალთ  ცხადად შებმა არ ეგების  
და მით ლაშქარი არად გვინდა    რაზმი მალვით ვერ მოგვყვების   
1389 
იგინიცა დაემოწმნეს ამა მისსა ნაუბარსა  
მუნ დააგდეს ქალი ასმათ  ფრიდონ მისცემს საჩუქარსა  
თვით სამასსა ცხენოსანსა წაიტანდეს  გმირთა დარსა  
და ბოლოდ ღმერთი გაუმარჯვებს ყოვლსა  პირველ შენაზარსა  
1390 
ზღვა გაიარეს სამთავე ერთგან ძმად შეფიცებულთა  
ფრიდონ გზა იცის  იარეს  დღისით და ღამით რებულთა  
ფრიდონ თქვა   ვახლავთ არეთა ჩვენ  ქაჯეთს მიახლებულთა  
და აქათგან ღამით ვლა გვინდა  მით არას გამჟღავნებულთა   
1391 
ამა ფრიდონის თათბირსა სამნივე ერთგან ჰზმიდიან  
რა გაუთენდის  დადგიან და ღამით ფიცხლავ ვლიდიან  
მივიდეს  აჩნდა ქალაქი  მცველთა ვერ დასთვალვიდიან  
და გარე კლდე იყო  გუშაგთა ხმა ჯარვით გაადიდიან  
1392 
გვირაბის კარსა ჭაბუკი ათი ათასი მცველია  
მათ ლომთა ნახეს ქალაქი  მთვარე დგას მუნ ნათელია  
თქვეს   ვითათბიროთ  ვითა ვქმნათ  აწ გამორჩევა ძნელია  
და ასი ათასსა აჯობებს  თუ გამორჩევით მქმნელია   
 
თათბირი ნურადინ ფრიდონისა 
 
1393 
ფრიდონ თქვა   ვიტყვი სიტყვასა  ვეჭვ  ჩემი არ დამცთარია  
ჩვენ ცოტანი ვართ  ქალაქი დიდთაგან საომარია  
პირის პირ ომი არ ძალ გვიც  არ ჟამი საკვეხარია  
და ათას წელ ვერსით შევუვალთ  თუ ზედ დაგვიხშან კარია  
1394 
ჩემსა სიმცროსა გამზრდელნი სამუშაითოდ მზრდიდიან  
მასწავლნეს მათნი საქმენი  მახლტუნვებდიან  მწვრთიდიან  
ასრე გავიდი საბელსა  რომ თვალნი ვერ მომკიდიან  
და ვინცა მჭვრეტდიან ყმაწვილნი  იგიცა ინატრიდიან  
1395 
აწ ვინცა ვიცით უკეთე შეტყორცა საგდებელისა  
მან ერთსა ბურჯსა გარდვაგდოთ წვერი საბლისა გრძელისა  
მას ზედა გავლა ასრე მიჩნს  ვითა გარბენა ველისა  
და თქვენ ჭირად გიყო შიგანთა პოვნა კაცისა მრთელისა  
1396 
აბჯრითა გავლა არად მიჩნს ჭირად  გატანა ფარისა  
შიგან ჩავხლტები კისკასად  ვეცემი მსგავსი ქარისა  
ლაშქართა დავჰხოც  გავახვამ  ჰნახოთ გაღება კარისა  
და თქვენცა მუნ მოდით  სადაცა გესმას ზრიალი ზარისა   
 
თათბირი ავთანდილისა 
 
1397 
ავთანდილ უთხრა   ჰე ფრიდონ  მოყვასნი ვერ გიჩივიან  
ლომთა მკლავთაგან იმედი გაქვს  არა წყლულნი გტკივიან  
სთათბირობ ძნელსა თათბირსა  მტერთა ივაგლახ ივიან  
და მაგრა თუ გესმის  გუშაგნი რა ახლო ახლო ყივიან   
1398 
რა გახვიდოდე  გუშაგთა ესმას აბჯრისა ჩხერება  
გიგრძნობენ  თოკსა მოჰკვეთენ  ამისი ხამს დაჯერება  
წაგიხდეს ცუდად ყველაი  დაგრჩეს ცუდიღა ფერება  
და ეგე თათბირი არ ვარგა  სხვებრ ვქმნათ თავისა ტერება  
1399 
სჯობს  დადეგით დამალულნი თქვენ ადგილსა იდუმალსა  
ისი კაცნი არ იჭირვენ მგზავრსა  ქალაქს შემავალსა  
სავაჭროთა შევეკაზმვი  ვიქმ საქმესა მე მუხთალსა  
და ერთსა ჯორსა გარდავჰკიდებ მუზარადსა  ჯაჭვსა  ხრმალსა  
1400 
სამთავე შესლვა არ ვარგა  თუ გვიგრძნან  არს სათუები  
მე მარტო შევალ ვაჭრულად და კარგად შევეტყუები  
მალვით ჩავიცვამ აბჯარსა  გავჩნდები  გავეცრუები    
და ღმერთმან ქმნას  უხვად ვადინო შიგნით სისხლისა რუები  
1401 
შიგანთა მცველთა მოვიცლი მე უნახავად ჭირისად  
თქვენ გარეთ კართა ეცენით ყოველნი მსგავსად გმირისად  
კართა გავახვამ  მომართეთ  კივილი გესმას ხშირი სად  
და თუ რა სხვა სჯობდეს  თქვენ ბრძანეთ  ვარ მრჩევლად ამა პირისად   
 
თათბირი ტარიელისა 
 
1402 
ტარიელ უთხრა   მე თქვენი ვცან გმირთა მეტი გმირობა  
თქვენსა ძალ გულსა თქვენივე ჰგავს თათბირობა  პირობა  
ვიცი  გწადს ომი ფიცხელი  არ ცუდი ხრმალთა ღირობა  
და კაცი მცა მაშინ თქვენ გახლავს  რა ომმან ქმნას გაჭირობა  
1403 
მაგრა იყვენით ჩემთვისცა საქმისა რასმე რჩევითა  
ხმა ესმას ჩემსა ხელ მქმნელსა  ზედა გარდმოდგეს მზე ვითა  
თქვენ გქონდეს ოყი ფიცხელი  უომრად მნახოს მე ვითა  
და ესე მე დამსვრის  ნუ უბნობთ სიტყვითა თქვენ სათნევითა  
1404 
მაგა თათბირსა ესე სჯობს  ვქმნათ ჩემი მონახსენები  
გავიყოთ კაცი ას ასი  რა ღამე ჩნდეს ნათენები  
სამთავე სამგნით მივჰმართოთ  ფიცხლავ დავსხლიტოთ ცხენები  
და მოგვეგებვიან  ვემცრობით  ჩვენ ხრმალთა ეივსცეთ მძლე ნები  
1405 
ფიცხლავ შევებნეთ  შევსჯარნეთ  ვერ მოგვასწრებენ კარებსა  
სამთაგან ერთი შევუვალთ  სხვა გარეთ ვსცემდეთ გარებსა  
მან ერთმან შიგნით შიგანნი მივსცნეთ სისხლისა ღვარებსა  
და ხელი კვლა ვჰხადოთ აბჯარსა  მას ჩვენგან მძლედ ნახმარებსა  
1406 
ფრიდონ უთხრა   შემიგნია  გამიგია  ვიცი მე რა  
მაგა ცხენსა ჩემეულსა წამოასწრობს კართა ვერა  
ოდეს გიძღვენ  არ ვიცოდი  ქაჯეთს გვინდა ქაჯთა მზერა  
და თვარა ყოლა არ გიძღვნიდი  ჩემი გითხრა სიძუნწე რა   
1407 
ფრიდონ ლაღი ამხნაგობს საუბართა ესოდენთა  
ამას ზედა გაიცინნეს მათ წყლიანთა  სიტყვა ბრძენთა  
ერთმანერთსა ელაღობნეს ლაღობათა მათთა მშვენთა  
და გარდახდეს და დაეკაზმნეს  უკეთესთა შესხდეს ცხენთა  
1408 
კვლა ერთმანერთსა მიუგეს სიტყვები არ პირ მკვახები  
დაასკვნეს იგი თათბირი   ტარიას განაზრახები  
გაიყვეს კაცი ას ასი  ყველაი გმირთა სახები  
და ცხენებსა შესხდეს  აიღეს მათ მათი ჩაბალახები  
1409 
იგი ჭაბუკნი შუქითა ვნახენ მზისაცა მეტითა  
მათ სამთა შვიდნი მნათობნი ჰფარვენ ნათლისა სვეტითა  
ტარიელ შავსა ზედა ზის ტანითა მით წერწეტითა  
და დალივნეს მტერნი ომითა  ვითა მჭვრეტელნი ჭვრეტითა  
1410 
ჩემი აწ ესე ნათქვამი მათი სახე და დარია  
რა ზედა წვიმდენ ღრუბელნი და მთათა აღტყდეს ღვარია  
მოვა და ხევთა მოგრაგნის  ისმის ზათქი და ზარია  
და მაგრა რა ზღვასა შეერთვის  მაშინ ეგრეცა წყნარია  
1411 
თუცა ფრიდონ და ავთანდილ სიკეთე მიუწვთომნია  
მაგრა ტარიას შებმანი არვისგან მოსანდომნია  
მზე მნათობთაცა დაჰფარავს  არცაღა ნათლად ხომნია  
და აწ იყურებდით  მსმენელნო  გესმნენ ფიცხელნი ომნია  
1412 
სამთავე სამად გაიყვეს   თვითომან თვითო   კარები  
თანა ჰყვა კაცი სამასი  ყველაი გმირთა დარები  
მას ღამით უქმნეს სადარნო  უცთურო  არ ნაჩქარები  
და გათენდა  გაჩნდეს  მიჰმართეს  თავის თავ ჰქონდა ფარები  
1413 
პირველ ამოდ მიდიოდეს მგზავრთა რათმე მაგიერად  
მათ შიგანთა ვერა უგრძნეს  ვერცა დაჰხვდეს გულ ხმიერად  
გულსა შიში არა ჰქონდა  ამოდ დგეს და ნებიერად  
და მიდგეს გარეთ  მუზარადნი დაიხურნეს ჟამიერად  
1414 
ანაზდად ცხენი გაქუსლეს  მათრახმან შექმნა წრიალი  
რა ნახნეს  კარნი გაახვნეს  ქალაქით გახდა ზრიალი  
სამთავე სამგნით მიჰმართეს  თავსა მით უყვეს რიალი  
და იკრეს ნობსა და დაბდაბსა  შეიქმნა ბუკთა ტკრციალი  
1415 
მაშინ ქაჯეთს მოიწია უსაზომო რისხვა ღმრთისა  
კრონოს  წყრომით შეხედულმან  მოიშორვა სიტკბო მზისა  
მათვე რისხვით გარდუბრუნდა ბორბალი და სიმგრგვლე ცისა  
და ველნი მკვდართა ვერ იტევდეს  გადიადდა ჯარი მკვდრისა  
1416 
კაცსა უკრავად დაბნედდის ხმა  ტარიელის ხაფისა  
აბჯარსა ფრეწდის  გაცუდდა სიმაგრე ჯავშან ქაფისა  
სამგნითვე კართა შესჯარნეს  ჭირი არ ნახნეს კაფისა  
და რა ქალაქს შეხდეს  შეიქმნა სიხარკე ციხეს სწრაფისა  
1417 
ავთანდილ და ლომი ფრიდონ შიგნით ერთგან შეიყარნეს  
მტერნი სრულად აეწყვიდნეს  სისხლნი მათნი მოეღვარნეს  
უყივლეს და ერთმანერთი ნახეს  დიდად გაეხარნეს  
და თქვეს   ტარიელ რა იქმნაო   მისად ჭვრეტად თვალნი არნეს  
1418 
ერთმანცა არა იცოდა ვერა ცნეს ტარიერისა  
ციხისა კარსა მიჰმართეს  რიდი არ ჰქონდა მტერისა  
მუნ ნახეს რიყე აბჯრისა  ნალეწი ხრმალთა წვერისა  
და ათი ათასი ნობათი  უსულო  მსგავსი მტვერისა  
1419 
ციხისა მცველი ყველაი იდვა მართ ვითა სნეული  
თავით ფერხამდის დაჭრილი  აბჯარი მუნ დახეული  
ციხისა კარნი განხმულნი  კართა ნალეწი   სრეული  
და ცნეს ნაქმრად ტარიელისად  თქვეს   საქმე არს მისეული   
1420 
გზანი დაჰხვდეს შეკაფულნი  შევიდეს და გაძვრეს ხვრელსა  
ნახეს  მზისა შესაყრელად გამოეშვა მთვარე გველსა  
მუზარადი მოეხადა  ჰშვენის აკრვა თმასა ლელსა  
და მკერდი მკერდსა შეეწება  გარდაეჭდო ყელი ყელსა  
1421 
ეხვეოდეს ერთმანერთსა  აკოცეს და ცრემლნი ღვარნეს  
ამას ჰგვანდეს  ოდეს ერთგან მუშთარ  ზუალ შეიყარნეს  
მზე რა ვარდთა შემოადგეს  დაშვენდეს და შუქნი არნეს  
და აქანამდის ჭირ ნახულთა ამას იქით გაიხარნეს  
1422 
მათ ერთმანერთსა აკოცეს  დგანან ყელ გარდაჭდობილნი  
კვლა შეეწებნეს ხშირ ხშირად ვარდნი ბაგეთათ პობილნი  
აწ ესენიცა გავიდეს  შეკრბეს სამნივე ძმობილნი  
და მას მზესა მისცეს სალამი  წადგეს მართ ვითა ხმობილნი  
1423 
მზე მოეგება პირითა ტურფითა  მოცინარითა  
აკოცა მისთა მეშველთა ლაღმან ცნობითა წყნარითა  
მათ მდაბლად მადლი უბრძანა სიტყვითა მით ნარნარითა  
და ორნივე ერთგან უბნობდეს ტურფითა საუბარითა  
1424 
ტარიელსცა უსალამეს  მას ალვისა მორჩსა ვით ხეს  
მიულოცეს გამარჯვება  ერთმანერთი მოიკითხეს  
არა სჭირდა  არ ინანეს  რომ აბჯარი არ გაითხეს  
და თავნი მათნი გაალომნეს  მათნი მბრძოლნი იშვლეს  ითხეს  
1425 
სამასისა კაცისაგან ას სამოცი შეჰყოლოდა  
ფრიდონს უმძიმს სპათა მისთა  მაგრა ერთ კერძ უხაროდა  
მონახეს და არ აცოცხლეს  რაცა მბრძოლი დაჰრჩომოდა  
და რომე პოვნეს საჭურჭლენი  აწმცა თვალვით ვით ითქმოდა  
1426 
მოკრიფეს ჯორი  აქლემი  რაცა ვით პოვეს მალები  
სამიათასსა აჰკიდეს მარგალიტი და თვალები  
თვალი ყველაი დათლილი  იაგუნდი და ლალები  
და იგი მზე შესვეს კუბოსა  არს მათგან განაკრძალები  
1427 
სამოცი კაცი დააგდეს ქაჯეთს ციხისა მცველია  
წამოიყვანეს იგი მზე  მათიღა წაგვრა ძნელია  
ზღვათა ქალაქსა დაჰმართეს  თუცა გზა მუნით გრძელია  
და თქვეს   ფატმან ვნახოთ  მუქაფა გვაც მისი გარდუხდელია   
 
ტარიელისგან ზღვათა მეფისას მისლვა 
 
1428 
ზღვათა მეფისა წინაშე გაგზავნა მახარობელი  
შესთვალა   მოვალ ტარიელ  მტერთა მძლე  მოსრვით მსპობელი  
ქაჯეთით მოყავს ჩემი მზე  ჩემი ლახვართა მსობელი  
და მწადიან  გნახნე პატივით  ვითა მამა და მშობელი  
1429 
აწ მე მაქვს ქაჯთა ქვეყანა და მათი დანადებია  
მეფეო  კარგი ყველაი მე თქვენგან წამკიდებია  
ფატმანს უხსნია ჩემი მზე  სდედებია და სდებია  
და ამისად მუქფად რა გიძღვნა  მძულს ცუდი ნაქადებია  
1430 
მოდი  გვნახენ  გავიარდეთ ქვეყანასა შენსა ვირე  
სრულად ქაჯთა სამეფოსა გიძღვნი  ჩემგან შეიწირე  
კაცნი შენნი შეაყენენ  ციხე მაგრად დაიჭირე  
და მე ვისწრაფი  ვერა გნახავ  შენ წამოდი  ჩემ კერძ ირე  
1431 
თქვენ უბრძანეთ ჩემ მაგიერ უსენს  ქმარსა ფატმანისსა  
გამოგზავნოს  ეამების ნახვა მისი ხსნილსა მისსა  
მისგან კიდე ინატრიდა ჭვრეტასა მცა სხვადღა ვისსა  
და ვინ მზესაცა უნათლეა  ასრე ვითა ბროლი ფისსა   
1432 
რა კაცი ტარიელისი ესტუმრა ზღვათა მფლობელსა    
წესია  გული გაჰკრთების ამბავსა გასაკთობელსა    
მისცა მადლი და დიდება ღმერთსა  მართლისა მბრჭობელსა  
და მაშინვე შეჯდა  არ უნდა მისლვა სხვასაღა მხმობელსა  
1433 
ბარგი აჰკიდა  გააგო ქმნა ქოწილისა მათისა  
მას მიაქვს რიცხვი ტურფათა  არ სიდიადე სათისა  
ფატმან ჰყავს თანა  იარა სავალი დღისა ათისა  
და უხარის ნახვა ლომისა და მზისა  ხმელთა მნათისა  
1434 
შორს გაეგებნეს სამნივე დიდსა მეფესა ზღვათასა  
გარდახდეს  მდაბლად აკოცეს  გა რე სწყდეს ჯარსა სპათასა  
შეასხეს ქება ტარიელს  მან მადლი გაუათასა  
და ქალი რა ნახეს  სტრფიალობს შუქსა მას ბროლ ბაკმათასა  
1435 
ფატმან ხათუნს  მისსა მჭვრეტსა  ედებოდა ცეცხლი ნელი  
მოეხვია  გარდუკოცნა ხელი  ფერხი  პირი  ყელი  
იტყვის   ღმერთო  რა გმსახურო  გამინათლდა რათგან ბნელი  
და ვცან სიმოკლე ბოროტისა  კეთილია მისი გრძელი   
1436 
ქალი ფატმანს ეხვეოდა  ტკბილად იტყვის  არ გამწყრალი  
 ღმერთმან გული გამინათლა გახეთქილი  გა ცა მწკრალი  
აწ აგრე ვარ გავსებული  წინას ვიყავ ვითა მცხრალი  
და მზემან შუქნი შემომადგნა  ვარდი მით ვჩან არ დამზრალი   
1437 
ზღვათა მეფე გარდაიხდის მუნ ქორწილსა მეტად დიდსა  
ქაჯეთიცა დაუმადლა  არ გაუშვა დღესა შვიდსა  
უხვად გასცემს საბოძვარსა  საჭურჭლესა ანაკიდსა  
და პერპერასა დაფანტულსა ზედა სცვეთენ ვითა ხიდსა  
1438 
მუნ იდვის გორი ლარისა  სტავრისა და ატლასისა  
ტარიელს უძღვნა გვირგვინი  ვერ დანადები ფასისა  
იაგუნდისა მრთელისა  ყვითლისა  მეტად ხასისა  
და კვლა ერთი ტახტი ოქროსა  წითლისა მართ ხალასისა  
1439 
ნესტან დარეჯანს ყაბაჩა უძღვნა  შემკული თვალითა  
იაგუნდითა წითლითა  ბადახშითა და ლალითა  
დასხდეს ორნივე ქალ ყმანი პირითა ელვა მკრთალითა  
და მათნი მჭვრეტელნი დაიწვნეს ცეცხლითა მართ ახალითა  
1440 
ავთანდილს და ფრიდონს უძღვნა უსაზომო დიდი ძღვენი  
ძვირფასისა უნაგირი  უკეთესი თვითო ცხენი  
თვითო კაბა თვალიანი  უცხო ფერთა შუქთა მფენი  
და მოახსენეს   მადლი რა ვთქვათ  სვიანმცა ა დავლა თქვენი   
1441 
ტარიელ მადლსა გარდიხდის ტურფა სიტყვითა ენითა  
 დიდად ვიამე  მეფეო  პირველ  ნახვითა თქვენითა  
მერმე  აგვავსენ მრავლითა ტურფა ფერითა ძღვენითა  
და ვიცი  შორი შორ არ ჩავლა ჩვენ თქვენი კარგა ვქმენითა   
1442 
ზღვათა მეფე მოახსენებს   ხელმწიფეო  ლომო  ქველო  
მოახლეთა სიცოცხლეო  ვერა მჭვრეტთა შორით მკლველო  
მსგავსი თქვენი რა მცა მეძღვნა  შვენიერო სანახველო  
და რა მოგშორდე  რა მერგების  საჭვრეტელად სასურველო    
1443 
ტარიელ ფატმანს უბრძანა   მე თავი შენი მიდია  
დავ  ვალი შენი ჩემზედა გარდაუხდელი  დიდია  
აწ რაცა ქაჯთა საჭურჭლე ქაჯეთით ამიკიდია  
და მომიცემია  წაიღე  არ კიდე მომიყიდია   
1444 
ფატმან ხათუნ თაყვანის სცა  ჰკადრებს მადლსა მეტის მეტსა  
 მე მეფეო ნახვა შენი მიდებს ცეცხლსა დაუშრეტსა  
რა მოგშორდე  რა ვიქმნები  მე დამაგდებ ვითა რეტსა  
და ახ  ნეტარძი მოხლეთა  ვაგლახ თქვენსა ვერა მჭვრეტსა   
1445 
ზღვათა მეფესა ეტყვიან სამნივე შუქთა მაფენი  
კბილნი ბროლნი და ბაგენი სადაფთა მოსადაფენი  
 უთქვენოდ მყოფთა არ გვინდან ნიშატნი  საჩანგდაფენი  
და მაგრა გაგვიშვენ  ჟამია  წავიდეთ  ვართ მოსწრაფენი  
1446 
შენ იყავ ჩვენი მშობელი  ჩვენგან ღმრთად საესავიო  
მაგრა ამასცა ვიაჯით  გვიბოძო ერთი ნავიო   
მეფემან ბრძანა   არა მშურს სამიწოდ თქვენად თავიო  
და რათგან ისწრაფი  რა გკადრო  წა  გიწინამძღვრდეს მკლავიო   
1447 
მეფემან ნავი ხომალდი მოჰკაზმა ზღვისა კიდესა  
გამოემართა ტარიელ  გამყრელნი ცრემლსა ღვრიდესა  
თავსა იცემდეს  იგლეჯდეს  თმა წვერსა გაიყრიდესა  
და ფატმანის ცრემლთა შედენით თვით ზღვაცა გაადიდესა  
1448 
გამოვლნეს ზღვანი სამთავე  ერთგან ძმად შენაფიცართა  
კვლა ამტკიცებდეს სიტყვათა  მათ პირველ დანამტკიცართა  
ჰშვენის მღერა და სიცილი მათ  მისთა არ უვიცართა  
და ბაგეთათ შუქი შეადგის ზედა ბროლისა ფიცართა  
1449 
მუნით კაცი ასმათს თანა მათ გაგზავნეს მახარობლად  
კვლა ფრიდონის თავადთასა   ნაომართა მათთა მთხრობლად  
 მანდა მოვა  მოიმაღლებს მზე მნათობთა მამაგრობლად  
და ჩვენ  დამზრალნი  აქანამდის  აწ გავხედით დაუზრობლად   
1450 
იგი მზე შესვეს კუბოსა  იარეს გზა ზღვის პირისა  
მიყმაწვილობდეს  უხარის მათ გარდახდომა ჭირისა  
მივიდეს  სადა ქვეყანა იყო ნურადინ გმირისა  
და მოეგებნიან  ისმოდის ხმა სიმღერისა ხშირისა  
1451 
მუნ მიეგება ყოველი ფრიდონის დიდებულები  
ასმათი  სავსე ლხინითა  ვის აღარ აჩნდა წყლულები  
ნესტან დარეჯანს მოეჭდო  რომ ვეღარ გაჰხსნის ცულები  
და აწ გაუსრულა ყოველი მან მისი ნაერთგულები  
1452 
ნესტან დარეჯან ეხვევის  პირსა აკოცებს პირითა  
უბრძანა   ჩემო  ვაგლახ მე  შენცა აგავსე ჭირითა  
აწ ღმერთმან მოგვცა წყალობა  ვცან  მისი არ სიძვირით ა  
და მე გულსა შენსა ეზომსა  არ ვიცი  გარდვიხდი რითა   
1453 
ასმათ ჰკადრა   მადლი ღმერთსა  ვარდნი ვნახენ არ დაზრულნი  
ბოლოდ ასრე გააცხადნა გონებამან დაფარულნი  
სიკვდილიცა სიცოცხლედ მიჩს  ოდენ გნახენ მხიარულნი   
და სჯობან ყოვლთა მოყვარულთა პატრონ ყმანი მოყვარულნი  
1454 
დიდებულთა თაყვანის სცეს  მოახსენეს დიდი ქება  
 რომე ღმერთმან გაგვახარნა  კურთხეულ ა მისი ღმრთება  
ჩვენ გვიჩვენა პირი თქვენი  აღარა გვწვავს ცეცხლთა დება  
და წყლულსა  მისგან დაკოდილსა  მასვე ძალ უც განკურნება   
1455 
მოვიდეს და პირი ხელსა დასდვეს  აგრე გარდაჰკოცნეს  
მეფე ეტყვის   ძმათა თქვენთა თავნი ჩვენთვის დაიხოცნეს  
იგი შვება საუკუნოს ცხადად პოვეს  არ იოცნეს  
და ერთსა მიჰხვდეს საზიაროდ   დიდებანი იასოცნეს  
1456 
თუცა მე მათი დახოცა მტკივის და სატკივარია  
მაგრა მათ მიჰხვდა უკვდავი მუნ დიდი საჩუქარია   
ესე თქვა  ნელად ატირდა და წვიმა თოვლსა არია  
და ნარგისთათ იძრვის ბორიო  ვარდსა ზრავს  იანვარია  
1457 
მუნ ატირდეს ყველაკანი  რა ტირილად იგი ნახეს  
რაცა ვისცა დაჰკლებოდა  მათ ტირილით  სულთქვმით ახეს  
დადუმდეს და მოახსენეს   რათგან ბრძენთა მზეებრ გსახეს  
და თქვენთა მჭვრეტთა მღერა ჰმართებს  რასათვის მცა ივაგლახეს   
1458 
ვინ ღირს ა თქვენსა ეგზომსა ტირილსა  შეჭირვებასა  
თქვენთვის სიკვდილი დია სჯობს მიწათა ზედა რებასა   
კვლა ფრიდონ ჰკადრა მეფესა   ნურათ იქმთ გამწარებასა  
და ღმერთი მცა მუქფად მოგიზღავს ათასსა გახარებასა   
1459 
ავთანდილცა მიუმტკივნა  იტყვის დიდსა სიმძიმილსა  
მათ შეასხეს ქება  უთხრეს   თავნი მივსცნეთ აწ ღიმილსა  
რათგან მიჰხვდა დაკარგული ლომი მზესა წახდომილსა  
და აღარა ვსტირთ სატირალსა  აღარ დავსდებთ თვალთა მილსა   
1460 
მივიდეს  სადა ქალაქი დიდი მულღაზანზარია  
სცემდეს ბუკსა და ტაბლაკსა  გახდა ზათქი და ზარია  
დაბდაბისა და ქოსისა ხმა ტურფად შენათხზარია  
და მოტყდეს მოქალაქენი  დააგდეს მუნ ბაზარია  
1461 
შუკათათ მოდგეს ვაჭარნი  ყოვლგნით მჭვრეტელთა ჯარია  
შორს უარებდეს სარანგნი  ხელთა აქვს მათ აბჯარია  
მოიჯრებოდეს ჯალაბნი  სარანგთა დამსაჯარია  
და მათად საჭვრეტლად მიშვება მუნ მათგან ნააჯარია  
1462 
გარდახდეს ფრიდონისასა  სრა ნახეს მოსაწონები  
გამოეგება მრავალი ოქრო სარტყლითა მონები  
ფერხთა საფენლად ოქსინო მართ მათგან არს ნაქონები  
და თავსა აყრიდეს ოქროსა  ხვეტს ჯარი მუნ ნარონები  
 
ქორწილი ტარიელისა და ნესტან დარეჯანისა ფრიდონისაგან 
 
1463 
მათ ქალ ყმათათვის საჯდომი დაედგა თეთრ ძოწეული  
წითელ ყვითლითა თვალითა ზედა კეკლუცად ფრქვეული  
ავთანდილისთვის   ყვითელი და შავი ერთგან რეული  
და მოვიდეს  დასხდეს  მჭვრეტელი ვცან მათი სულ დალეული  
1464 
მგოსანნი მოდგეს  ისმოდა ხმა სიმღერისა ტკბილისა  
ქორწილი ქმნეს და გამრავლდა ძღვნობა ლარისა ლბილისა 
ფრიდონის პურად კარგისა  არ მასპინძლისა წბილისა  
და ნესტან დარეჯანს უშვენის ღიმილი  ჩენა კბილისა  
1465 
მოიღეს ძღვენი უსახო ფრიდონის არ ალქატისა  
ცხრა მარგალიტი  სიდიდით მართ ვითა კვერცხი ბატისა  
კვლა ერთი თვალი  სამსგავსო მზისა შუქ მონამატისა  
და მას წინა ღამით ძალ ედვის მხატვარსა ხატვა ხატისა  
1466 
კვლა უძღვნა თვითო ფარღული  გარდასაყრელი ყელისა  
მგრგვლად დათლილისა თვალისა  იაგუნდისა მრთელისა  
კვლა მოქვს ერთი ტაბაკი  მძლედ საჭირავი ხელისა  
და ავთანდილისთვის ლომისა ძღვენი ფრიდონის ქველისა  
1467 
იგი ტაბაკი სავსეა მარგალიტითა სხვილითა  
ავთანდილს უძღვნა ყველაი არა სიტყვითა წბილითა  
აივსო სახლი სტავრითა და ოქსინოთა ლბილითა  
და ტარიელ მადლი უბრძანა ლაღმან სიტყვითა ტკბილითა  
1468 
ფრიდონისგან უსაზომო ქორწილია დღესა რვასა  
ყოვლთა დღეთა მიართმიდის უფასოსა ძღვენსა მზასა  
დღე და ღამე არ გასწყვედდის ჩაღანა და ჩანგი ხმასა  
და აჰა  მიჰხვდეს შესაფერნი ყმა ქალსა და ქალი ყმასა  
1469 
ტარიელ ფრიდონს უბრძანა დღე ერთ სიტყვები გულისა  
 არს გული თქვენი საჩემოდ უფროსი ძმისა სრულისა  
არ გემუქფების სიცოცხლე  არცა მოცემა სულისა  
და მე თქვენგან ვპოვე მოკვდავმან ჩემი წამალი წყლულისა  
1470 
ავთანდილისგან შენც იცი ჩემთვის თავისა დადება  
აწ მე მაქვს ნაცვლად მისისა მოხმარებისა წადება  
შენ მიდი  ჰკითხე  რა უნდა  მან ქმნას ამისი ცხადება  
და ვითა დამივსო სახმილი  ეგრე მისიცა კმა დება  
1471 
უთხარ   ძმაო  რა გარდიხდის შენგან ჩემსა ჭირ ნახულსა  
ღმერთი მოგცემს წყალობასა  მისგან ზეცით შესახულსა  
თუ ვერა ვიქმ საწადელსა შენსა  შენთვის გაზრახულსა  
და არა ვნახავ სახლსა ჩემსა  არ დარბაზსა  არცა ხულსა  
1472 
აწ მითხარ  ჩემგან რა გინდა  ანუ რათ მოგეხმარები  
ვარჩევ  წავიდეთ არაბეთს  იყავ ჩემიცა მარები  
ტკბილის სიტყვითა გავმართოთ და ხრმლითა   საომარები  
და თუ შენ შენს ცოლსა არ შეგრთავ  მე ჩემსა არ ვექმარები   
1473 
რა ფრიდონ უთხრა ავთანდილს ტარიას მოციქულობა  
მას გაეცინნეს  გაღიმდა  ჰშვენოდა მხიარულობა  
თქვა  თუ   მეშველი რად მინდა  მჭირს არავისგან წყლულობა  
და ჩემი მზე არცა ქაჯთა ჰყავს  არცა სჭირს ლხინ ნაკლულობა  
1474 
ჩემი მზე ტახტსა ზედა ზის  მორჭმული ღმრთისა ნებითა  
საკრძალავი და უკადრი  ლაღი  არვისგან ვნებით ა  
არცა რა უმძიმს ქაჯთაგან  არცა გრძნეულთა გრძნებითა  
და მას ზედა შველა რად მინდა  რად მეჭვ რასაცა თნებითა  
1475 
რა მოვა ჩემთვის განგება  ზეცით მოსრულნი ზენანი  
ღმერთი იწადებს  მომივლენ გულსა სახმილთა ლხენანი  
მაშინღა მომხვდენ მოკვდავსა მზისა ელვათა ფენანი  
და უმისჟამისოდ ცუდია ჩემგან მი და მო რბენანი  
1476 
მიდი და ჰკადრე ტარიელს პასუხი  ჩემგან თხრობილი  
 მადლი რად უნდა  მეფეო  ხარ რაზომ გინდა ლმობილი  
ვარ მუცლითგანვე დედისათ თქვენად სამონოდ შობილი  
და ღმერთმან მუნამდის მიწა მყოს  ვირ მეფე იყო ცნობილი  
1477 
გებრძანა   შეყრა მწადიან საყვარელისა შენიხა   
ეგე არს მსგავსი გულისა ლმობიერისა თქვენისა  
მუნა მე ხრმალი არ მიკეეთს  არცა სივრცელე ენისა  
და მიჯობს მოლოდნა საქმისა მის განგებისა ზენისა  
1478 
ესეა ჩემი საწადი და ჩემი მოსანდომარე  
ინდოეთს გნახო მორჭმული  საჯდომთა ზედა მჯდომარე  
გვერდსავე გიჯდეს მნათობი  პირი ელვათა მკრთომარე  
და მებრძოლნი თქვენნი მოგესრნენ  არვინ ჩნდეს მუნ მეომარე  
1479 
რა გამისრულდენ ესენი ჩემნი გულისა ნებანი  
მაშინღა მივალ არაბეთს  მომხვდენ მის მზისა ხლებანი  
ოდესცა სწადდეს  დამივსნეს ამა ცეცხლისა დებანი  
და სხვა თქვენგან არა არ მინდა  მძულან ცუდნიღა თნებანი   
1480 
რა ფრიდონ ჰკადრა ტარიელს ესე სიტყვანი ყმისანი  
მან ბრძანა   მაგას არა ვიქმ  ამას არ უნდა მისანი  
ვითა მან პოვნა მიზეზნი ჩემისა სულთა დგმისანი  
და ეგრევე მანცა სამისოდ ნახნეს ძალ გულნი ძმისანი  
1481 
მიდი  უთხარ ჩემ მაგიერ სიტყვა ჩემგან არ ნათნები  
 მე შენისა გამზრდელისა უნახავად არ დავდგები  
ვეჭვ  მრავალი დამეხოცოს მონა  მისგან საყვარლები  
და ვითხოვ ხოლე შენდობასა  ეგეთიღა მოვბრუნდები   
1482 
ესე უთხარ   ამის მეტსა ჰმოციქულობ ნურას ნუო  
ხვალე წასლვა არ დავშალო  არცა საქმე გავათუო  
მე არ მიზამს არაბთ მეფე  რომე სიტყვა გავაცრუო  
და ამოდ ვსთხოვო ქალი მისი  შევეხვეწო  შევაგუო   
1483 
უამბო ფრიდონ ავთანდილს ტარიას მოციქულობა  
არ დადგებისო  ცუდია შენგან ცდისაღა თქმულობა   
მას დაუმძიმდა  მოედვა კვლა გულსა კვამლ ალმულობა  
და ასრე ხამს რიდი მეფეთა  ყმათაგან მოკრძალულობა  
1484 
ავთანდილ მივა მუხლ მოყრით ტარიას შესახვეწელად  
ფერხთა ეხვევის  აკოცებს  აღარ შეჰხედავს ზე წელად  
ეტყვის   კმა  რაცა შევსცოდე  როსტანს წლეულად მე წელად  
და კვლა ნუ მიქმ ერთგულობისა გამტეხლად  და ცა მლეწელად  
1485 
რასაცა ჰლამი  არ მოგცემს მას ღმრთისა სამართალია  
გამზრდელსა ჩემსა ვით ვჰკადრო მე საქმე სამუხთალია  
მე მისთვის ხელი ვით გავძრა  ვინ ჩემთვის ფერ ნამკრთალია  
და ვით მოიხმაროს მონამან პატრონსა ზედა ხრმალია  
1486 
ეგე საქმე მე და ჩემსა საყვარელსა შეგვამდურვებს  
ვა თუ გაწყრეს  გაგულისდეს  კუშტი გულსა შეაურვებს  
ამბავსაცა დამიძვირებს  ჭვრეტისათვის მომასურვებს  
და შენდობასა ხორციელი კაცი ვერა დამიურვებს   
1487 
ტარიელ უთხრა სიცილით  მან მზემან შუქ ნაფენამან  
ხელი მოჰკიდა ავთანდილს  აჰმართა  ააყენა მან  
 მიყოო კარგი ყველაი მომართებამან შენამან  
და მაგრა სჯობს  შენცა გალხინოს ჩემმან შენითა ლხენამან  
1488 
დია მძულს მეტი მოყვრისა შიში  კრძალვა და რიდობა  
მძულს გაუწყვედლად კუშტობა და სულ მძიმობა  დიდობა  
თუ მოყვარეა  გულისა ქმნას ჩემკე მონაზიდობა  
და თვარა მე ჩემდა  იგ მისდა  დია სჯობს კიდის კიდობა  
1489 
მე ვიცი გული საშენოდ შენისა საყვარელისა  
არ ეწყინების სტუმრობა შენისა მე შემყრელისა  
რად მცა რა ვჰკადრე მეფესა თხრობა რასაცა ჭრელისა  
და ოდენ ნახვისა მათისა ნატრა მაქვს სანატრელისა  
1490 
ამას ოდენ მოვახსენებ მუდარით და შეპოვნებით  
რომე მოგცეს ქალი მისი მან მისითა მოგონებით  
რათგან ბოლო შეყრავეა  სიშორესა ვით ეთნებით  
და დააშვენეთ ერთმანერთი  თავის თავის ნუ დასჭნებით   
1491 
რა ავთანდილ ტარიასგან ცნა  წასლვასა არ დაჰშლიდა  
არა ჰკადრა შეცილება  საუბარსა ზედა ჰრთვიდა  
ფრიდონ კაცსა დარჩეულსა სათანაოდ გარდასთვლიდა  
და თანა წაჰყვა  განაღა მცა მათ თანავე გზასა ვლიდა  
 
სამთაგანვე ქვაბსა მისლვა და მუნით არაბეთს წასლვა 
 
1492 
ამ საქმესა დაფარულსა ბრძენ დიონოს გააცხადებს  
ღმერთი კარგსა მოავლინებს  აწ ბოროტსა არ დაჰბადებს  
ავსა წამ ერთ შეამოკლებს  კარგსა ხან გრძლად გააკვლადებს  
და თავსა მისსა უკეთესსა უზადო ჰყოფს  არ აზადებს  
1493 
ფრიდონისით გაემართნეს იგი ლომნი  იგი მზენი  
თანა მიჰყავს პირი მზისა  ქალი მჭვრეტთა ამაზრზენი  
ჰკიდავს ბროლსა ყორნის ბოლო დაწყობილი  დანათხზენი  
და მუნ ბადახშსა აშვენებდეს სინატიფე სინაზენი  
1494 
იგი მზე უჯდა კუბოსა და ეგრე არონინებდეს  
მინადირობდეს  ნადირსა მუნ სისხლსა დაადინებდეს  
სადაცა დაჰხვდის ქვეყანა  მჭვრეტელთა მოალხინებდეს  
და მოეგებნიან  სძღვნობდიან  აქებდეს  არ აგინებდეს  
1495 
მას ჰგვანდეს  თუ მცა სამყაროს მზე უჯდა შუა მთვარეთა  
იარნეს დღენი მრავალნი ლაღთა  ბრძნად მოუბარეთა  
შიგან მათ დიდთა მინდორთა  ყოვლგნით კაც მიუმხვდარეთა  
და სად ყოფილიყო ტარიელ  მიჰხვდეს მის კლდისა არეთა  
1496 
ტარიელ ბრძანა   მე მმართებს დღეს თქვენი მასპინძელობა  
მუნ მივალ  სადა ყოფილ ვარ  მჭირდა სადამდის ხელობა  
მუნ გვიმასპინძლოს ასმათმან  მას უც ხორცისა ხმელობა  
და მე რომე გიძღვნი ტურფათა  აქოთ ლარისა ჭრელობა   
1497 
მივიდეს  შიგან გარდახდეს ქვაბსა მას დიდთა კლდეთასა  
ასმათს უც ხორცი ირმისა  იქმს მასპინძლობა კვეთასა  
ამხანაგობდეს  ლაღობდეს წასლვასა მათ საქმეთასა  
და ღმერთსა ჰმადლობდეს შეცვლასა ლხინად ჭირისა დღეთასა  
1498 
მოიარეს ქვაბოვანი  თამაშობდეს მხიარულნი  
პოვნეს იგი საჭურჭლენი  ტარიასგან დაბეჭდულნი  
ვერცა ვისგან დანათვალნი  ვერცა ვისგან შეგებულნი  
და არ იტყვიან  თუ  არ გვაქვსო  იგ ამისთვის გულ ნაკლულნი  
1499 
უბოძა ტურფა მრავალი მათ მათი შესადარები  
კვლა ფრიდონისნი აავსნა  სპა ჰყვა თუ სპასალარები  
აივსო კაცი ყველაი  მაშინ მათ თანა ნარები  
და მაგრა ძეს რომე საჭურჭლე  ჰგვანდა კაც დაუკარები  
1500 
ფრიდონს უთხრა   ვალი შენი ჩემგან ძნელად გარდიხდების  
მაგრა თქმულა   კარგის მქმნელი კაცი ბოლოდ არ წახდების   
აწ საჭურჭლე რაზომიცა აქა ძეს და ან იდების  
და შენი იყოს ყველაკაი  შენ წაიღე  ვითა გხვდების   
1501 
ფრიდონ მდაბლად თაყვანის სცა  ჰკადრა მადლი მეტის მეტი  
 მე  მეფეო  რად გგონივარ უჭკუო და აგრე რეტი  
მტერი ყოვლი ჩალად გიჩანს  ვინ მცა იყო ვითა კეტი  
და ჩემი ლხინი მუნამდის ა  ვირე ვიყო შენი მჭვრეტი   
1502 
ფრიდონ კაცნი დააბრუნნა მოსასხმელად აქლემისად  
სახლსა მისსა მისაღებლად მის ყველასა საჭურჭლისად  
აწ მუნითცა გაემართნეს არაბეთით მივლად გზისად  
და ავთანდილ ა გალეული შესაყრელად მთვარე მზისად  
1503 
მიჰხვდეს არაბთა საზღვარსა  რა ვლეს მრავალი ხანები  
დაჰხვდა სოფლები  ციხები  ხშირ ხშირად  თანის თანები  
მუნ შიგან მყოფსა ემოსა ტანსა ლურჯი და მწვანები  
და ავთანდილისთვის ყველაი ცრემლითა არს ნაბანები  
1504 
ტარიელ კაცი გაგზავნა წინაშე  როსტან მეფესა  
შესთვალა   გკადრებ  მეფეო  სურვილთა სიიეფესა  
მე მოვალ  მეფე ინდოთა  დარბაზსა თქვენსა სეფესა  
და გიჩვენებ ვარდსა კოკობსა  უფრჭვნელსა  მოუკრეფესა  
1505 
მაშინ თქვენ ჩემი გეწყინა ნახვა მიწისა შენისა  
ცდა შეპყრობისა ავი ჰქმენ  შემოტევება ცხენისა  
მე შენთა სპათა ვაჩვენე ნიშანი რამე წყენისა  
და დავხოცე მონა მრავალი  მსახური სრისა თქვენისა  
1506 
აწ ამად მოვალ წინაშე  დავყარენ ჩემნი გზანია  
შემინდოთ  რაცა შეგცოდე  ჰქმნნეთ გაწყრომისა კმანია  
ძღვენი არა მაქვს  მმოწმობენ ფრიდონ და მისნი სპანია  
და ოდენ ძღვნად თქვენი ავთანდილ მე თქვენთვის მომიტანია   
1507 
რა მიუვიდა მეფესა მახარობელი ჟამისა  
ვით გაეხარნეს  ვერ იტყვის ენა ერთისა წამისა  
თინათინს ღაწვთა ემატა ელვა შუქისა სამისა  
და ბროლსა და ლალსა აშვენებს მუნ ჩრდილი წარბ წამწამისა  
1508 
ტაბლაკსა ჰკრეს და გაისმა სიცილი თქართქარებისა  
ლაშქარნი რბოდეს მი და მო  ქმნა სწადდა მათკე რებისა  
დაიწყეს მოსხმა ცხენისა  მოღება უნაგრებისა  
და შესხდა სიმრავლე მოყმისა მკლავ ფიცხელ ჩ გულ მაგრებისა  
 
1509 
მეფე შეჯდა  გაეგებნეს თავადნი და სრულად სპანი  
ვისცა ესმის  მოვიდიან მას წინაშე სხვაგნით სხვანი  
ყველაკაი ღმერთსა ჰმადლობს  გაამაღლეს მათნი ხმანი  
და თქვეს   ბოროტსა უმყოფოო  კეთილნია შენთვის მზანი   
1510 
რა ერთმანერთი აუჩნდა მიგებულ მოსაგებავთა  
ავთანდილ ეტყვის ტარიელს სიტყვათა დანაზებავთა  
 აგერა ჰხედავთ მინდორთა  მტვერითა შენაღებავთა  
და ამად მედების სახმილი  გულსა ეცხელა  ებავთა  
1511 
ისია ჩემი გამზრდელი და თქვენდა მოგებებულა  
იქი ვერ მივალ  მრცხვენიან  გულსა სახმილი დებულა  
ჩემად არაკად სულ დგმული კაცი არ გაწბილებულა  
და რასაცა მიზამთ  თქვენ იცით  ფრიდონ თქვენ თანა ხლებულა   
1512 
ტარიელ უთხრა   კარგსა იქმ შენ პატრონისა კრძალვასა  
აწ დადეგ  იქი ნუ მოხვალ  იქმ მცა უჩემოდ ხალვასა  
მე მივალ  ვუთხრობ მეფესა შენგან თავისა მალვასა  
და ვეჭვ  ღმრთითა ადრე შეგყარო მზესა მას  ტანად ალვასა   
1513 
მუნ დადგა ლომი ავთანდილ  დაიდგა მცირე კარავი  
ნესტან დარეჯან მუნვე დგას  იგია მჭვრეტთა მზარავი  
მისთა წამწამთა ნიავი ქრის  ვითა ქარი არავი  
და წავიდა მეფე ინდოთა მისრული  მიუპარავი  
1514 
ფრიდონ წაჰყვა  განაღამცა გავლეს ველი დიდსა ხანსა  
ცნა მეფემან  ტარიელ ა  მარტო მოვა  მოჰხრის ტანსა  
გარდახდა და თაყვანის სცა მას უკადრსა  ლომებრ ჯანსა  
და სდებს პატივსა ინდოთ მეფე მართ მამისა შესაგვანსა  
1515 
ტარიელცა თაყვანის სცა  მივა კოცნად  სასალამოდ  
მეფე ყელსა აკოცებდა მართ ბაგისა დასაამოდ  
გაკვირვებით ეუბნების  არის მისგან სათამამოდ  
და  შენ მზე ხარო  შენი გაყრა არის დღისა შესაღამოდ   
1516 
გაეკვირვა მეფე მისსა თვალადობა სიტურფესა  
პირსა უჭვრეტს გაკვირვებით  უქებს მკლავთა სიალფესა  
კვლა ფრიდონცა უსალამა  თაყვანის სცა მან მეფესა  
და მას მეფესა  ავთანდილის ნახვისათვის მოსწრაფესა  
1517 
მეფე ტარიას ქებასა დაჰკრთების  დაეღონების  
ტარიელ ეტყვის   მეფეო  აწ გული შენ გემონების  
მიკვირს  თუ ეგრე სიკეთე თქვენ ჩემი რად გეგონების  
და რათგან ავთანდილ შენია  სხვა რად ვინ მოგეწონების  
1518 
ნუ გიკვირს მისი ვერ ნახვა და დაყოვნება ხანისა  
მოდი და დავსხდეთ  მეფეო  ამოა კორდი მწვანისა  
გკადრო მიზეზი მისისა თქვენს წინა ვერ მოტანისა  
და ვიაჯ რასმე და აწ მმართებს მოთხოვა მე ფარმანისა   
1519 
დასხდეხ მეფენი  მოადგა გარე სიმრავლე რაზმისა  
 ტარიელს პირსა ციმციმი ათქს  უნათლესი ბაზმისა  
ჭვრეტა ახელებს მჭვრეტელთა ყოფა ქცევისა და ზმისა  
და დაუწყო თხრობა მეფესა სიტყვისა  ბრძნად ნაკაზმისა  
1520 
 მეფეო  თავი მემცრობის მე მისად მოსახსენებლად  
მაგრა მოსრული თქვენს წინა ვარ შემომხვეწლად  მქენებლად  
თვით იგი იაჯს  რომელი ჩანს მზეებრ შუქთა მფენებლად  
და ვინ არის ჩემად სინათლედ და ბნელთა გამათენებლად  
1521 
აწ ამას გკადრებთ ორნივე ხვეწნით და შემუდარებით  
ავთანდილ დამდვა წამალი მისგან თავისა დარებით  
დაჰვიწყდეს  რომე პატიჟნი სჭირდეს ჩვენთავე დარებით  
და არ გაწყენ  გრძელი ამბავი არს ჩვენგან მიუმხვდარებით  
1522 
თქვენთა უყვარს ერთმანერთი  ქალი მას და იგი ქალსა  
მით ვიგონებ საბრალოსა  მტირალსა და ფერ ნამკრთალსა  
მუხლ მოყრილი გაჯები  ნუღარ აწვევ იმათ ალსა  
და რომე მისცეთ ქალი თქვენი მკლავ მაგარსა  გულ ფიქალსა  
1523 
ამის მეტსა არას გკადრებ  არ მოკლესა  არცა გრძელსა   
ამოიღო ხელ მანდილი  მოინასკვა იგი ყელსა  
ადგა  მუხლნი დაუყარნა  ეაჯების ვითა მზრდელსა  
და გაუკვირდა ყოვლსა კაცსა  მის ამბვისა მომსმენელსა  
1524 
რა ტარიელ მუხლ მოყრილი ნახა  მეფე შეუზარდა  
შორს უკუდგა  თაყვანის სცა  ქვე მიწამდის დაუვარდა  
მოახსენა   ხელმწიფეო  ლხინი ყოვლი გამიქარდა  
და თქვენმან აგრე სიმდაბლემან ნახვა თქვენი ჩამადარდა  
1525 
ვით ეგების  რაცა გწადდეს  რომე კაცი არ მოგთმინდეს  
ანუ მშურდეს ქალი ჩემი  საკლავად და ტყვედცა გინდეს  
გებრძანამცა სახლით თქვენით  ცრემლი არცა მაშინ მდინდეს  
და სხვა მისებრი ვერა პოვოს  ცათამდისცა გა ცა ფრინდეს  
1526 
მე სიძესა ავთანდილის უკეთესსა ვჰპოვებ ვერა  
თვით მეფობა ქალსა ჩემსა მივეც  აქვს და მას ეფერა  
ვარდი ახლად იფურჭვნების  მე ყვავილი დამებერა  
და რად მცა ვჰკადრე შეცილება  რასცა ოდენ იგი სჯერა  
1527 
თუ შეგერთო ერთი მონა  თქვენთვის არცა მაშინ მშურდა  
ვინ მცა გკადრა შეცილება  უშმაგო მცა ვით მოგმდურდა  
თუ ავთანდილ არ მიყვარდა  ასრე მისთვის რად მომსურდა  
და დია  ღმერთო  წინაშე ვარ  ესე ჩემგან დადასტურდა   
1528 
რა ტარიელ მეფისაგან ესე სიტყვა მოისმინა  
დადრკა  მდაბლად ეთაყვანა  პირსა ზედა დაეფინა  
კვლა მეფემან თაყვანის სცა  წამო რე ვლო  წადგა წინა  
და ერთმანერთი მოიმადლეს  მათ ერთსაცა არ ეწყინა  
1529 
ფრიდონ შეჯდა  ავთანდილის მახარობლად გაექანა  
ესდენ დიდი სიხარული გაეხარნეს მასცა განა  
წავიდა და წამოუძღვა  მოიყვანა  მოჰყვა თანა  
და მაგრა ირცხვის მეფისაგან  შუქი ბნელად მოევანა  
1530 
მეფე ადგა  მოეგება  ყმა გარდახდა  რა მივიდა  
ხელთა ჰქონდა ხელ მანდილი  პირსა მითა იფარვიდა  
მზე ღრუბელსა მოჰფარვოდა  ქუშდებოდა  ვარდსა ზრვიდა  
და მაგრა მისსა შვენებასა რა მცა ვითა დაჰფარვიდა   
1531 
მეფე კოცნასა ჰლამოდა  აღარა ცრემლნი სდენიან  
ავთანდილ ფერხთა ეხვევის  შუქნი ქვე დაუფენიან  
უბრძანა   ადეგ  ნუ ირცხვი  შენ ზნენი გამოგჩენიან  
და რათგან მერჩიო  ნუ მერცხვი  ჩემგან ნუღარა გრცხვენიან   
1532 
მოეხვია  გარდუკოცნა მან პირისა არე მარე  
 დამივსეო ცეცხლი ცხელი  მაგრა წყალი არე  მარე  
ვინ გიშერი დააჯოგა და წამწამი არემა რე  
და გვალე  შეგყრი  ლომო  მზესა  თავი მისკე არე  მარე   
1533 
მეფე ყელსა ეხვეოდა მას ლომსა და ვითა გმირსა  
ახლოს უზის  ეუბნების  აკოცებს და უჭვრეტს პირსა  
იგი მზე და ხელმწიფობა ასრე მიჰხვდა  ვითა ღირს ა  
და მაშინღაა ლხინი ამო  რა გარდიხდის კაცი ჭირსა  
1534 
ყმა მეფესა მოახსენებს   მიკვირს  სხვასა რად რას ჰბრძანებ  
რად არ გინდა ნახვა მზისა  ანუ რადღა აგვიანებ  
მიეგებვი მხიარული  სახლსა თქვენსა მოიყვანებ  
და შემოიმოს შუქთა მისთა  ნათლად გარე მოივანებ   
1535 
ტარიელსცა მოახსენა  შესხდეს  ქალსა მიეგებნეს  
მათ სამთავე გოლიათთა მზისა ფერად ღაწვნი ღებნეს  
მიჰხვდეს მათსა საწადელსა  იგი პოვეს  რაცა ძებნეს  
და ხელი ჰხადეს ხრმალთა მათთა  არა ცუდად წელთა ებნეს  
1536 
მეფემან ქალს უსალამა  მან შორით გარდახდომილმან  
დაუყვნა თვალნი ელვამან  მისთა ღაწვთაგან კრთომილმან  
გამოეგება  აკოცა კუბოსა შიგან ჯდომილმან  
და დაუწყო ქება მეფემან  თვით ვერას ვერ მიხდომილმან  
1537 
ეტყვის   მზეო  ვითა გაქო  ნათელო და დარიანო  
შენთვის ხელნი გონებანი არა ცუდად არიანო  
მზიანო და მთვარიანო  ეტლად რაო და რიანო  
და თქვენ საჭვრეტლად აღარ მინდით  არ ვარდნო და არ იანო   
1538 
გაკვირდეს ყოვლნი მხედველნი მისთა ელვათა ფენასა  
ვით მზემან  დაყვნა მჭვრეტელთა თვალნი ნათლისა ჩენასა  
მისგან დამწვარნი მისცნიან გულნი ჭვრეტითა ლხენასა  
და სითცა გამოჩნდის  იქმოდეს ჯარნი მუნითკე რბენასა  
1539 
შინა წავიდეს ყოველნი  შესხდეს თავისა დარებად  
ჰქონდეს შვიდნივე მნათობნი მის მზისა დასადარებად  
არ მიიხდომის სიტურფე  არს მათგან მიუმხვდარებად  
და ადრე მივიდეს მეფისა სახლად საყოფად  არებად  
1540 
შევიდეს  ნახეს თინათინ  მჭვრეტთა მიმცემი ჭირისა  
სკიპტროსან გვირგვინოსანსა ჰშვენოდა ცმა პორფირისა  
მისრულთა პირსა შეადგა ელვა მისისა პირისა  
და შევიდა მეფე ინდოთა  იგი მზე  მსგავსი გმირისა  
1541 
ტარიელ და ცოლმან მისმან ქალსა მდაბლად უსალამეს  
მოეგება  აკოცეს და საუბარი დააამეს  
იგი სახლი გაანათლეს  არ ნათელი შეაღამეს  
და ბროლ ბადახში გააღაწვეს და გიშერი აწამწამეს  
1542 
თინათინ ზედა აწვივნა ტახტსა მეფეთა ზეთასა  
ტარიელ უთხრა   შენ დაჯე  სწადიან ბრჭესა ბრჭეთასა  
დღეს ტახტი შენი შენ გმართებს მეტად ყოველთა დღეთასა  
და მე ლომი ლომთა დაგისვა გვერდსა შენ  მზესა მზეთასა   
1543 
ორთავე ხელი მოჰკიდეს და დასვეს ტახტსა თავისსა  
გვერდსა დაუსვეს ავთანდილ  სურვილსა მოეკლა ვისსა  
უნახავსა და ნახულსა სჯობს ყოვლსა სანახავისსა  
და ნუ ეჭვ მიჯნურთა მათებრთა ნუცა თუ რამინს და ვისსა  
1544 
ქალსა შესწბა  გაუკვირდა ავთანდილის გვერდსა ჯდომა  
ფერი ჰკრთა და გაუფიცხა შე და გამო გულმან კრთომა  
მეფე ეტყვის   შვილო  ჩემგან გაქვს სირცხვილი თუ რა ზომა  
და ბრძენთა უთქვამს სიყვარული  ბოლოდ მისი არ წახდომა   
1545 
აწ  შვილო  ღმერთმან თქვენ მოგცეს ათას წელ დღეთა გრძელობა  
სვე სვიანობა  დიდობა  კვლა ჭირთა გარდუხდელობა  
ცა მცა ნუ შეგცვლის  მოგხვდების თვით მისებრ შეუცვლელობა  
და თქვენით ხელითა მეღირსოს მიწათა შემომყრელობა   
1546 
მართ მეფემან სპათა ბრძანა ავთანდილის თაყვანება  
 ესეაო მეფე თქვენი  ასრე იქმნა ღმრთისა ნება  
დღეს ამას აქვს ტახტი ჩემი  მე   სიბერე ვითა სნება  
და ჩემად სწორად ჰმსახურებდით  დაიჭირეთ ჩემი მცნება   
1547 
ლაშქარნი და დიდებულნი დადრკეს  მდაბლად ეთაყვანნეს  
მოახსენეს   მიწად ვექმნნეთ  ვინცა მიწად მიგვიყვანნეს  
მორჩილ ქმნილნი დაგვადიდნეს  ურჩნი მკვდართა დაგვაგვანნეს  
და მტერთა მკლავნი შეაძუნტნეს  გულნი ჩვენნი აგულვანნეს   
1548 
ტარიელცა უთხრა ქებით იმედისა გათავება  
ქალსა ეტყვისა   შემიყრიხართ  აღარა გწვავს ცეცხლთა დება  
ქმარი შენი ძმაა ჩემი  მწადს ეგრევე შენი დება  
და ორგულთა და შემცილეთა თქვენთა მე ვქმნა გაფლიდება   
 
ქორწილი ავთანდილისა და თინათინისა არაბთა მეფისაგან 
 
1549 
მას დღე ავთანდილ პატრონად ზის და ხელმწიფე ზენია  
მას თანა მჯდომსა ტარიელს ჰშვენიან სინაზენია  
ნესტანჯარ ახლავს თინათინს  ვინ მჭვრეტთა ამაზრზენია  
და ჰგავს  თუ ცა მოდრკა ქვეყანად  შეყრილან ოთხნი მზენია  
1550 
დაიწყეს მორთმა პურისა ლაშქართა მის მესავსისა  
ზროხა და ცხვარი დაკლული არს უმრავლესი მხავსისა  
შეიქმნა ძღვნობა ძღვენისა  მათისა შესამსგავსისა  
და მათ ყოვლთა შუქი ანათობს პირსა მზისა მსგავსისა  
1551 
იაგუნდისა ჯამები იყვის  ლალისა ჭიქები  
კვლა უცხოფერთა ჭურჭელთა სხდის უცხო უცხო სიქები  
მის ქორწილისა მაქები კაცი ბრძენთაგან იქები  
და მჭვრეტელო  გულსა ეტყოდი   ნუ აეხსნები  იქ ები   
1552 
მუტრიბნი მოდგეს ყოველგნით  ისმოდის ხმა წინწილისა  
შეყრით ძეს გორი ოქროსა და ბადახშისა თლილისა  
მსმელთათვის წყარო ღვინისა ასგან დის  მსგავსი მილისა  
და ბინდით ცისკრამდის სმა იყო  გარდახდა ჟამი დილისა  
1553 
არა დარჩა უსაბოძვრო არ კოჭლი და არ საპყარი  
მოდიოდა მარგალიტი მოფანტული  მონაყარი  
გაბედითდა წასაღებლად ატლასი და ოქრო მყარი  
და სამ დღე იყო ინდოთ მეფე ავთანდილის ვით მაყარი  
1554 
ხვალისა მეფე არაბთა კვლა პურობს  არ ღაფალია  
ტარიელს უთხრა   შენი მზე საჭვრეტლად სატურფალია  
მეფე ხარ ყოვლთა მეფეთა და ეგე დედოფალია  
და ხამს  ყურსა გვეგდოს საყურად ჩვენ თქვენი ნატერფალია  
1555 
აწ  მეფეო  არ ეგების ჩვენი სხდომა თქვენად სწორად   
სახელმწიფო საჯდომი და სხვა დაუდგა ტახტი შორად  
ქვემოთ დასხნა ავთანდილ და ცოლი მისი მათად სწორად  
და პირველ ძღეენი ტარიასთვის მოიღიან  იდვის გორად  
1556 
არაბთა მეფე მასპინძლობს  იქმს ოდენ არიფობასა  
ზოგჯერ მათ ახლავს  ზოგჯერ მათ  არ იხმობს ხელმწიფობასა  
გასცემს და უქებს ყველაი უხვობა იეფობასა  
და ფრიდონ ზის ახლოს ავთანდილს  ჩვეული თვით მეფობასა  
1557 
მეფესა ქმრითურთ პატივი ჰქონდა ინდოთა ქალისა  
სიყვარული და ჩუქება  ვით სიძისა და სძალისა  
რომე სძღვნა  არა ეგების თქმა არცა ნაათალისა    
და თვითო სკიპტრა და პორფირი და გვირგვინები თვალისა  
1558 
კვლა უძღვნა ძღვენი ორთავე  მსგავსი მათისა ბედისა  
ათასი თვალი  ნაშობი რომანულისა დედისა  
კვლა მარგალიტი ათასი  მართ ვითა კვერცხი ტრედისა  
და ათასი ცხენი ტაიჭი  სიდიდით მსგავსი ქედისა  
1559 
ფრიდონს უძღვნა ცხრა ტაბაკი მარგალიტი თავ შედგმული  
ცხრა ტაიჭი  ძვირფასისა უნაგრითა შეკაზმული  
ინდოთ მეფე თაყვანსა სცემს ლაღი  ბრძენი  არ მახმული  
და მადლი ჰკადრა ფხიზელურად  თუცა იყო ღვინო სმული  
1560 
რას ვაგრძელებდე  გარდახდეს დღენი ერთისა თვისანი  
თამაშობდიან  არ იყვნეს ყოლა გაყრანი სმისანი  
ტარიელს სძღვნიან უცხონი თვალნი ლალისა ქვისანი  
და ათ ყოვლთა მათნი ელვანი ჰფარვენ მართ ვითა მზისანი  
1561 
ტარიელ ჰგვანდის ვარდსა და იყვის ფიფქისა მოველად  
ავთანდილ როსტანს წინაშე გაგზავნა დასათხოველად  
შესთვალა   შენი სიახლე კმა ჩემად ლხინად ყოველად  
და მტერთა აქვს ჩემი სამეფო  ვიცი მუნ შიგან მძოველად  
1562 
უცებნი მოსრნის მცოდნელთა ცოდნამან  ხელოვნებამან  
ვეჭვ  მოგცეს თქვენცა დაღრეჯა ჩემმან რასაცა ვნებამან  
წავიდე  ავი არ მიყოს მე აქა დაყოვნებამან  
და ადრე კვლა გნახნე მორჭმულნი  ინებოს ღმრთისა ნებამან   
1563 
როსტევან ჰკადრა   მეფეო  რად ხართ რასაცა რიდითა  
რაცა გიჯობდეს  იქმოდით  გასჭვრეტდით  გაიცდიდითა  
ავთანდილ თანა წამოგყვეს  წადით ლაშქრითა დიდითა  
და თქვენთა მტერთა და ორგულთა დაჰფრეწდით  და ცა სჭრიდითა   
1564 
ავთანდილ უთხრა ტარიელს ესე სიტყვები ორები  
მან უთხრა   აგრე ნუ უბნობ  შეცევ ბროლისა ყორები  
ახალ შერთულსა მთვარესა  მზეო  ვით მოეშორები   
და ავთანდილ უთხრა   მაგითა შენგან არ მოვიღორები   
1565 
არ დია გინდა დამაგდო  წახვიდე ჩემად მზრახავად  
 ცოლი უყვარსო  გამწირა   იყო ამიხად მსახავად  
მე დავრჩე შენი გაყრილი თავისა მევაგლახავად  
და კაცსა მოყვრისა გაწირვა  ახ  მოუხდების  ახ  ავად   
1566 
ტარიელს უგავს სიცილი ბროლისა ვარდთა ფრქვევასა  
უბრძანა   ვიტყვი უშენოდ შენისა უფრო მე ვასა  
რათგან გწადიან  წამომყევ  დამწამებ ნურას თნევასა   
და ავთანდილ ბრძანებს ლაშქართა ყოვლგნით მის თანა წვევასა  
1567 
შეყარნა სპანი არაბეთს  აღარა ხანსა ზმულია  
კაცი ოთხმოცი ათასი  ყველაი დაკაზმულია  
კაცსა და ცხენსა ემოსა აბჯარი ხვარაზმულია  
და არაბთა მეფე მათითა გაყრითა ნავღელ ჭმულია  
1568 
ერთმანერთისა გაყრილნი ქალნი ორნივე  დობილნი  
ერთმანერთისა დად ფიცნი  სიტყვისა გამონდობილნი  
მკერდითა მკერდსა შეკრულნი  ყელითა გარდაჭდობილნი  
და ტიროდეს  მათთა მჭვრეტელთა გულნი მცა ესხნეს წთობილნი  
1569 
მთვარე ცისკრისა ვარსკვლავსა რა თანა შეესწოროსა  
ორნივე სწორად ნათობენ  მოჰშორდეს  მოეშოროსა  
არა თუ იგი მოჰშორდეს  მართ ცამან მოაშოროსა  
და მათად საჭვრეტლად მჭვრეტელმან ხამს  თავი იქედგოროსა  
1570 
მათთავე სახედ  რომელსა ესენი დაუბადიან  
იგივე გაჰყრის  სიშორე არა თუ ნებით სწადიან  
ვარდსა სწებვენ და აპობენ  ტირან და ცრემლნი ჩასდიან  
და მათთა გამყრელთა ყოველთა სიცოცხლე არ იქადიან  
1571 
ნესტან დარეჯან თქვა   ნეტა მც ყოლა არ შეგემცნებოდი    
მზისა გამყრელი გაყრითა აწ ასრე არ დავდნებოდი  
ამბავსა სცნევდი  მაცნევდი  წიგნითა მეუბნებოდი  
და ვითა მე შენთვის დამწვარ ვარ  აგრევ შენ ჩემთვის ჭნებოდი   
1572 
თინათინ უთხრა   ჰე მზეო  შენთა მჭვრეტელთა ლხინებო  
რად მცა გაგწირე  თუ ვითა გაყრასა მოვითმინებო  
ღმრთისაგან დღეთა თხოვისა ნაცვლად სიკვდილი ვინებო  
და აგრემცა მივი  რაზომსა ცრემლსა მე დავიდინებო   
1573 
კვლა აკოცეს ერთმანერთსა  გაიყარნეს იგი ქალნი  
ქვე დამდგომმან წამავალსა ვერ მოსწყვიდნა ყოლა თვალნი  
იგი იჭვრეტს უკუღმავე  ედებოდეს ამით ალნი  
და რომე მწადდეს  ვერ დავწერენ მე სიტყვანი ნაათალნი  
1574 
როსტან მათითა გაყრითა ხელთაგან უფრო ხელდების  
ათასჯერ იტყვის ვაგლახსა  არ სულთქმა უერთხელდების  
ცხელი სდის წყარო ცრემლისა  მართ ვითა ქვაბი ცხელდების  
და ტარიელ არის დაღრეჯით  ფიფქი ნასდების  თხელდების  
1575 
ტარიელს ვარდსა დაუტყლეჟს მეფე ხვევნით და კოცებით  
იტყვის  თუ   თქვენი სიახლე მიჩს აქამდისცა ოცებით  
რათგან მოგშორდი  დავრჩები პატიჟთა გაასოცებით  
და შენგან მოგვეცა სიცოცხლე შენგანვე დავიხოცებით   
1576 
ტარიელ შეჯდა  მეფისა გამყრელი  გამომსალამე  
სრულად ლაშქართა სდიოდა ცრემლი  მინდორთა სალამე  
 მზე შენ გლამისო საომრად და თავი შენ მას ალამე   
და უბრძანა   თქვენთვის მტირალსა ყოლ არად მიჩნდეს სალა მე   
1577 
გაემართნეს და წავიდეს დია სპითა და ბარგითა 
ტარიელ  ფრიდონ  ავთანდილ თავითა მეტად კარგითა  
კაცი ოთხმოცი ათასი ჰყვა ცხენებითა ვარგითა  
და მივლენ სამნივე გულითა ერთმანერთისა მარგითა  
1578 
სამ თვე ვლეს    ღმერთმან მათებრი სხვა ნურა ნუ დაჰბადოსა  
მოეგებნიან  მტერობა ვერავინ დაიქადოსა  
მინდორსა შიგან სადილად გარდახდეს უდილადოსა  
და ვითა ჰმართებდა  პურობდეს  ღვინოსა სმიდეს  არ დოსა  
 
ტარიელისაგან ინდოთ მეფის სიკვდილის ცნობა 
 
1579 
ქედსა ზედა გარდმოადგა მეტად დიდი ქარავანი  
კაცები და სახედრები ერთობ იყო შაოსანი  
გარეშემო მოეკვეცნეს უკანამო დალალანი  
და მეფე ბრძანებს   მოასხითო  ჩვენ დავყოვნოთ აქა ხანი   
1580 
მოასხნეს იგი ვაჭარნი და მათი უხუცესია  
უბრძანა   ვინ ხართ  შავითა რად ტანი შეგიგლესია   
მათ მოახსენეს   სით მოვალთ  მუნ ასრე დანაწესია  
და ინდოეთს მისრით მოსრულთა გვივლია გზა უგრძესია   
1581 
გაეხარნეს მათ ვაჭართა ინდოეთით მომავლობა  
მაგრა თავი უმეცარ ყვეს  არა მისცეს ყოლა გრძნობა  
უცხოურად ეუბნების  მათ ვერა ქმნეს მათი ცნობა  
და არ ესმოდა ინდოური  არაბულად ყვეს უბნობა  
1582 
უბრძანეს   გვითხართ  ვაჭარნო  ამბავი ინდოეთისა   
მათ ჰკადრეს   ზეცით მოსრულა ინდოეთს რისხვა ზეცისა  
დიდსა და წვრილსა ყველასა ცრემლი სდის მსგავსი წვეთისა  
და მას შიგან მყოფსა ბრძენსაცა ცნობა აქვს ვითა შეთისა   
1583 
თვით მათვე მათსა ამბავსა უამბობს  არის წყლიანი  
 ფარსადან  მეფე ინდოთა  იყო ხელმწიფე სვიანი  
მას ესვა ქალი მნათობი  მზისაცა უფრო მზიანი  
და კბილ მარგალიტი  ტან ალვა  ღაწვ ბადახშ  ყორან თმიანი  
1584 
მას ქალსა და ამირბარსა ერთმანერთი შეუყვარდა  
ამირბარმან სიძე მოკლა  ხმა მეფესა დაუვარდა  
იგი ქალი პატარაი მამიდასა გაეზარდა  
და ბუქთა მისგან მონაქროლთა ინდოეთი გარდაქარდა  
1585 
მამიდაი ქაჯი იყო  გრძნეულობა იცის კარგა  
მით შემართა საშინელი  მზე ხმელეთსა დაუკარგა  
თვითცა მოკვდა უბედური  მართ საცოცხლოდ არად ვარგა  
და იგი ქალი დაიკარგა  ალვა მორჩი სხვაგან დარგა  
1586 
ცნა ამირბარმან წავიდა ლომი მის მზისა მძებნელად  
იგიცა წახდა  ინდოეთს გახდა მთვარე და მზე ბნელად  
ორნივე გადაიკარგნეს  მათიღა პოვნა არს ძნელად  
და მეფემან ბრძანა   ჰე ღმერთო  რად ცეცხლსა მომიდებ ნელად   
1587 
მეფე გაშმაგდა მათისა უღონო ქმნილი ძებნისა  
ვად შეიცვალა ინდოეთს ხმა წინწილისა  ებნისა  
ცოტასა ხანსა გა ვე ძლო დება სახმილთა გზნებისა  
და აწ თვითცა მოკვდა  შეიქმნა ბოლო სრვისა და ტკებნისა   
1588 
რა ვაჭარმან ესე სიტყვა თქვა  საქმენი გააკვლადნა  
ქალმან დიდნი დაიკივლნა  ფიცხლა თავსა მოიხადნა  
ტარიელცა დაიზახნა  დაფარულნი გააცხადნა  
და ნარგისთაგან ნაწვიმარი ღვარი ადგა  თოვლი გადნა  
1589 
მომკალ  ქალსა თავ შიშველსა თუ მზე ვითა ეურჩოსა  
სული ვარდსა დავამსგავსე  თავ მოხდილი   ყაყაჩოსა  
თუ ბრძენიცა მაქებარი მისი იხმობს ვირებრ  ჩოსა   
და ჰგავს  თუ ტყუბი მარგალიტი ზის ბროლისა ხარხაჩოსა  
1590 
ქალი საბრალოდ მამასა სტირს  ბულბულისა მსგავსია  
თმა გაიგლიჯა  გაყარა  ღაწვი ცრემლითა ავსია  
ვარდი შექმნილა ზაფრანად  ლალი მართ ვითა ხავსია  
და მზესა ღრუბელი ეფარვის  ამად ნათელი დავსია  
1591 
იხოჭს და იგლეჯს  ზახილით ტირს სიტყვა ხაფი უარე  
სისხლი და ცრემლი თვალთაგან ჩამოსდის გარე უარე  
 მოვკვე  მამაო  მე შენთვის შვილი ყოველთა უარე  
და ვერა გმსახურე ასულმან  ვერცა რა შეგაგუარე  
1592 
ჩემთვის ბნელ ქმნილო მამაო  ნათელო თვალთა ჩემთაო  
ჩემთა რა გაცნევს ამბავთა  გულისა მონაცემთაო  
მზეო  რადღა გაქვს სინათლე  რადღა ანათობ თემთაო  
და რად არ დაიქეც  ქვეყანავ  რადღა ჰმართიხარ ზე  მთაო   
1593 
ტარიელ მოთქვამს   გამზრდელო  ჰა  ჰა  რა საქმე მსმენია  
მიკვირს  თუ მზეღა რად ნათობს  რად არა დაუჩენია   
მზე მოჰკვე ყოვლთა სულ დგმულთა  სოფელი აღარ შენია  
და ღმერთსა მიჰმადლე  შემინდევ  რაცა შენ ჩემგან გწყენია   
1594 
კვლა უბრძანებდეს   გვიამბეთ ამბავი დანარჩომია   
მათ მოახსენეს   პატრონო  ინდოეთს დიდი ომია  
მოსულა ხატათ ლაშქარი  ქალაქსა შემოსდგომია  
და რამაზ არს ვინმე ხელმწიფე  მათად პატრონად მჯდომია  
1595 
 ჯერთ დედოფალი ცოცხალ ა  მკვდართაგან უფრო მკვდარია  
იბრძვის ინდოთა ლაშქარი  თუც იმედ გარდამწყდარია  
გარეთ ციხენი წაუხვმან  ყველაი გარდამხდარია  
და მზენო  თქვენ შუქნი მიჰფინეთ  ჰაი  რა ავი დარია  
1596 
მუნა მყოფსა ყველაკასა შეეკერა  ჩვენცა  შავი  
რამაზს წინა გამოვედით  მისრულად ვთქვით ჩვენი თავი  
მეფე ჩვენი დიდი არის  მათ ეწადა მისი ზავი  
და გამოგვიშვა  წამოვედით  არა გვიყო ყოლა ავი   
1597 
რა  ტარიელს ესე ესმა  მეტად ფიცხლად აიყარა  
ეჯი სამ დღე წასავალი ერთსა დღესა წაიარა  
დროშა მისი აიმართა  წინა არა აიფარა  
და აწ ნახეთ  თუ გოლიათი გული ვითა ამაგარა  
 
ტარიელისაგან ინდოეთს მისლვა და ხატაელთა დამორჩილება 
 
1598 
ინდოეთს ზედა წაადგა  მუნ მთა და დიდი ქედია  
აჩნდა ლაშქარი უსახო  ესაკვირველა  ჰე  დია  
ტარიელ ბრძანა   მოყმენო  აწ თქვენგან რა იმედია  
და ადრე მოვიცლი იმათგან  ღმერთი და ჩემი ბედია  
1599 
იმა ლაშქართა უნახვან კვლა ჩემნი ხრმალთა კვეთანი  
ერთხელ შემებნეს  დავხოცენ  შევქმენ აბჯართა ფეთანი   
ავთანდილ ჰკადრა   რად უნდან თქმანი სიტყვათა მძლეთანი  
და მათ ვითა მტვერთა წავიხვამთ  მიჰხვდენ ფერხითა ცვეთანი   
1600 
დაეკაზმნეს საომარად  გაამაყდეს  გაჩაუქდეს  
ცხენთა შესხდეს უკეთესთა  სახედარნი ასუბუქდეს  
ერთმანერთსა აჯობინეს  მჭვრეტელთაგან არ გაუქდეს  
და იგი ქედი ჩაიქროლეს  ბუქისაგან უფრო ბუქდეს  
1601 
წინ მავალნი დარაჯათა მათთა ზედა გარდეკიდეს  
ტარიასთა გააქცივნეს  მიეწივნეს  ჩამოჰყრიდეს  
მოაგებნეს მხარ დაკრულნი  მათ წინაშე მოასხმიდეს  
და აიზიდნეს   ვისნი ხართო     ჰკითხეს  ხანსა არ დაზმიდეს  
1602 
მათ მოხსენეს   ტურფაო  ჩვენ   ცუდად დაღორებულნი  
რამაზის ხელმწიფისანი აქა დარაჯად რებულნი   
უბრძანა   წადით  რეგვენნო  თქვენ ჩვენგან გაფიცხებულნი  
და აცნობეთ თქვენსა პატრონსა   მოვლენ გულითა ქებულნი   
1603 
უთხარით   ბრძანებს ტარიელ  მეფე ლაღი და ჯანია  
იგი ხელმწიფე მაღალი  მებრძოლთა მემაჯანია  
ჩემსა ამბავსა გაცნევენ თქვენნივე დარაჯანია  
და შიში ვერ გიხსნის სიკვდილსა  ცუდნიღა დაღრეჯანია  
1604 
დია დიდთა დამაჯნება უშმაგომან ვით გააგო  
ინდოეთსა ვით მოადეგ  შმაგთაგანცა უფრო შმაგო  
აჰა  მოველ იგი ცეცხლი  რომე სრულად ამოგდაგო  
და ხრმალი ჩემი მოლესული შენს ტანზედა დავაბლაგო  
1605 
აწ დაემზადე  მოპარვა მე შენი არა მწადიან  
შემები  რაზმი დააწყევ  პირველვე გამიცხადიან  
პირ ბოზო  ჩემი მორევნა რა დია დაგიქადიან   
და მე ჩაბალახად გახმარებ  რაცა გიმუზარადიან   
1606 
დარაჯანი წავიდეს და ერთმანერთსა მიუსწრობდეს  
რამაზს ჰკადრეს ყველაკაი  დამალვასა ვერა სთმობდეს  
 მოვიდაო ინდოთ მეფე  ლაშქარნიცა კარგნი ჰყმობდეს  
და ვინცა ვითა გარდეხვეწოს  იგი ერთი ორთა სჯობდეს   
1607 
ინდოთა დროშა ტარიელს აქვს და ალამი უბია  
დროშა არაბთა მეფისა მას თანა შენატყუბია  
არაბთა იცის ყველამან  მათი აბჯარი შუბია  
და ფრიდონ   მზე მოყმე  რომელმან შექმნა სისხლისა გუბია  
1608 
ცოტაი წავლეს  გამოჩნდეს ხუთასნი ცხენოსანანი  
შეტევებასა ჰლამოდეს ყმანი არაბთა თანანი  
ტარიელ ეტყვის   ნუ იქმთო   მისცა სიტყვისა ნანანი  
და მოვიდეს  აჩნდა უაბჯროდ  არცა თუ ჰქონდეს დანანი  
1609 
ცხენის ფერხთა მოეხვია  მუხლ მოყრილი შეეხვეწა  
მოახსენა    შემიბრალე  მისსა ძალსა  ვინცა გხვეწა  
ნუ დამარჩენ  ნუ მაცოცხლებ და წამიღონ მკვდარი მე  წა   
და გული თქვენი სასაკუთრო ბედმან ასრე დამილეწა  
1610 
დაიკარგენით  წახვედით თქვენ  წელნი მეათენია  
გახდეს მფრინველნი უმეფოდ  არწივსა მოსტყდეს ფრთენია  
ამად შევმართენ საქმენი ჩემნი საკამათენია  
და ადრე გამიტყდა სოფელი  მართ ვითა კაბათენია  
1611 
ვიაჯი  მომკალ მე ხოლმე  ყველაი ჩემი ბრალია  
მერმე ხუთასი ვაზირი მყავს აქათ წაუვალია  
თავები დასჭერ  ადინე სისხლი  მართ ვითა ღვარია  
და სპა უბრალოა  ნუ დაჰხოც  ვტირ ამად გულ მდუღარია   
1612 
ყოვლთა მისცეს ზენაარი  მიუყარნეს მუხლნი წინა  
 ნუ დაგვხოცო  მისსა ძალსა  ვინცა აგრე დაგარჩინა   
ტარიელ დგას დაყმუნვებით  რამაზ წინა მოეფინა  
და ღმერთი ალხენს მონანულთა  არ შეუნდობს კაცი ვინა  
1613 
კაცი ცრემლითა შეინდობს  თუ ცოდვა მის თანაც არსა  
ვით ნინეველნი  ისხემდეს თავსა მტვერსა და ნაცარსა  
ამით დაეხსნეს რისხვასა  ზეცით მოსრულსა ნაცარსა  
და წაღმავე წაგრეხს სოფელი კვლა მისგან უკუნაცარსა  
1614 
ბრძენთა ვინმე მოსწავლემან საკითხავი ესე ვპოვნე  
 ესეაო მამაცისა მეტის მეტი სიგულოვნე  
ოდეს მტერსა მოერიო  ნუღარ მოჰკლავ  დაიყოვნე  
და გინდეს სრული მამაცობა  ესე სიტყვა დაიხსოვნე   
1615 
ტარიელ მოტკბა  ღმრთისავე მსგავსად იგ წაღმართულია  
 აღარ დაგხოცო   უბრძანა    ძლეული შიშმან თუ ლია    
წაღმავე წაგრეხს საქმესა  რაცა უკუღმა სთულია  
და  ნაქმარი მრუდი ყველაი აწ ჩემგან გამართულია   
1616 
თაყვანის სცეს და დალოცეს  ყოვლთა ხმა ერთად იერეს  
ღმერთსა შეჰვედრეს ზახილით  სვე მათი გააძლიერეს  
თავები დახსნეს სიკვდილსა  სიცოცხლე ამით მიერეს  
და ტარიას ხრმალნი ვერ გაძღეს  ჯერთ ხორცი მოიმშიერეს  
1617 
ტარიას ნახვად მოსრული მუშთარი ახლოს მჭვრეტია  
რისხვისა ცეცხლი ტარიელს სიტკბოთა დაუშრეტია  
მოვიდეს  ნახეს  რამაზის ლაშქარი ძლივღა ეტია  
და ინდოეთს ზეცით სინათლე ჩადგა  მართ ვითა სვეტია  
1618 
ერთი კაცი მახარობლად მათ ლაშქართა მიუვიდა  
 არ დაგხოცსო  შეგიწყალნა     ყველაკაი დალოცვიდა  
ბუკსა ჰკრეს და იხარებდეს  ყველა ამას მოზრახვიდა  
და  მოვიდაო იგი მოყმე  რომე ერთი ბევრსა სრვიდა   
1619 
მოეგებნიან ტარიელს  შორი შორ უსალამიან  
შიგანთა დროშა ინდოთა მათად ცნეს  იალამიან  
ვერ გამოენდვნეს ინდონი  თქვეს  თუ   ღალატსა ლამიან     
და არ მოელოდეს ტარიელს  მით ცრემლი დაილამიან  
1620 
ტარიელ მიდგა  უყივლა   მე მოველ  მეფე თქვენიო  
თანა მყავს ჩემი მნათობი  პირი ელვათა მფენიო  
ჩვენ მოგვცა მაღლით მაღალმან წყალობა მისი ზენიო  
და გამოდით  თქვენი სიშორე არს ჩემგან მოუთმენიო   
1621 
მაშინ იცნეს ტარიელ  მათგან მი და მო სრბანია  
სრულად ნათლითა აივსო ზღუდე და ბანის ბანია  
ხმა მაღლად ხმობდეს  იზახდეს   მოგვშორდეს სალმობანია  
და აქამდის რისხვა მაღალმან აწ მოგვცნა წყალობანია   
1622 
კარნი გაახვნეს  გამოჩნდეს  მოიხვნეს მათ კლიტენია  
ერთობ ფლასითა მოსილნი უმზერდეს მუნ მჭვრეტენია  
ტირან ორნივე ქალ ყმანი  ვარდისა ბაღსა ტენია  
და ზახილით თავსა იცემდეს  ყორნის ფრთა ბროლსა სტენია  
1623 
ვითა გამზრდელსა ჰმართებდა  გაზრდილი აგრე ხელია  
რომე სდის ცრემლი თვალთაგან  ცეცხლთაგან უფრო ცხელია  
თავსა იცემდეს  იზახდეს  ტირს მეტად გულ ფიცხელია  
და გიშრისა ტევრსა მოჰფოცხდა ბროლისა საფოცხელია  
1624 
რა ნახნა ხასნი  ვაზირნი ფლასითა დამოსილნია  
კვლა დაიზახნა ტარიელ უფროსნი დანაკივლნია  
სისხლი და ცრემლი თვალთაგან სდის და მიწყობით მილნია  
და მოვიდეს  ყელსა მოეჭდვნეს  ვითა ძმანი და შვილნია  
1625 
დიდებულნი მოეხვივნეს  მოუზრუნვეს მათ ცოლ ქმართა  
ქალი დაბნდა  მამისათვის ტირილიცა ვერ შემართა  
ვარდსა რტონი ჩამოსცვივდეს  ზე ვერავინ წამომართა  
და მუნა კაცთა ვერ ჰნახვიდი გაცინებით მოღიმართა  
1626 
დედოფალი გამოჭრილი მოვიდოდა მათად ნახვად  
უბრძანებდა   რად ვინ სტირთო    ესე ჰქონდა წყრომა ზრახვად    
ღმერთმან რისხვა მოქცია წყალობისა გამოსახვად  
და გვმართებს  რომე მადლი მივსცეთ  აღარა გვცალს გლოვა ახვად   
1627 
ტარიელ ზედა მოიჭდო მხურვალთა ცრემლთა მდენელმან  
იტყვის  თუ   ცეცხლი დამევსო ცხელი  აწ დამწვა მე ნელმან  
დადუმდი  სული დაიღე ჩემგან ამისმან მსმენელმან  
და თქვენი სიცოცხლე მალხინა ღმერთმან  ობოლთა მლხენელმან   
1628 
ქალმან დედასა შესტირნა   ჰაი მე  რა ვქმნა  დედაო  
წითელ ყვითლითა დაგაგდე  აწ შაოსანსა გხედაო  
მამამან ტახტი დაცალა  აღარსადა ზის ზედაო   
და დედამან ცრემლნი მოსწურნა   ნუ სტირ  დადუმდი  ბედ აო   
1629 
გარდაუკოცნა პირი და ბაგეთა ვარდი თხელები  
ვარდსა დაუტყლეჟს ბაგითა  გახდა ალვისა მთხელები  
ნესტანჯარს ეტყვის   რადღა ვთქვათ სიტყვები ბედით ხელები  
და ჩვენ ყოვლთა გვმართებს ნეტარძი ათასი  არ ერთხელები   
1630 
რა გარდახდა მცირე ხანი  ჟამი იქმნა გარდასრულად  
დიდებულნი ეთაყვანნეს  ერთობილნი ადგეს სრულად  
იგი მზენი მიეგებნეს  მოეხვივნეს გულის გულად  
და აკოცეს და მოიკითხეს თავის თავის  თვითეულად  
1631 
ავთანდილ და ფრიდონ ჰკადრეს დედოფალსა მიმტკივნება  
ტარიელ თქვა   დედოფალო  გჭირს ამათი არა მცნება  
ესენია მხსნელნი ჩვენნი  აწ არა გვცალს გრძლად უბნება  
და ამათგან გვაქვს ჩვენ ორთავე სიცოცხლისა მოპოვნება   
1632 
ადგეს და ქალაქს შევიდეს  თვით გარდახდეს სრასა მათსა  
ერთსა ბრძანებს დედოფალი  მართ სიტყვასა ვითამ ათსა  
 ღმერთმან მოსრნა მტერნი ჩვენნი  ვერ დაგვცემენ ყოლ შამათსა  
და ამად შევიქმ სიხარულსა მართ გულისა საკამათსა   
1633 
უბრძანა   გლოვა გახსენით  ქოს წინწილასა ჰკარითო  
დიდი ზათქი და ზეიმი გავიდეს ჩვენით კარითო  
ნახლები თქვენი ოქროსა სარტყლითა მოიკარითო  
და იცინოდით და იმღერდით  ნუ ცრემლი აწანწკარითო   
 
ქორწილი ტარიელისა და ნესტან დარეჯანისა 
 
1634 
დედოფალმან მათ ცოლ ქმართა თვითო ხელი დაუჭირა  
ზედა ტახტსა მეფისასა ერთგან დასხმა გაუპირა  
მოიშორვა კაეშანი  გული მდედრი აქვიტკირა  
და გლოვა ცვალა სიხარულად  აღარავინ აატირა  
1635 
დედოფალმან შეიმოსა  შავი ძაძა აიხადა  
დიდებულთა შესამოსი მხიარული დაუმზადა  
ყველაკაი დამოსა და საბოძვარი უდიადა  
და ბრძანა   ჭირი დავივიწყოთ  რათგან ლხინი დაგვებადა   
1636 
ტახტსა ზედა ერთგან მსხდომნი ტარიელ და ცოლი მისი 
ერთმანერთსა შეჰფერობდეს  ქალი ყმისა შესატყვისი  
გონება და ანუ ენა გამოთქმიდა ვითა ვისი  
და ვინმცა ჰგვანდა ხორციელი სოფელს შვილი ადამისი  
1637 
ტარიელს და ცოლსა მისსა მიჰხვდა მათი საწადელი   
შვიდი ტახტი სახელმწიფო  საშვებელი გაუცდელი  
მათ პატიჟთა დაავიწყებს ლხინი ესე აწინდელი  
და ყოლა ლხინთა ვერ იამებს კაცი ჭირთა გარდუხდელი  
1638 
თვით ორნივე ერთგან მსხდომნი ჰნახნეთ  მზეცა ვერა სჯობდეს  
ბუკსა ჰკრეს და მეფედ დასვეს  ქოსნი ხმათა დაატკბობდეს  
მისცა კლიტე საჭურჭლეთა  თავთა მათთა მიანდობდეს  
და  ესეაო მეფე ჩვენი     იზახდიან  ამას ხმობდეს  
1639 
ავთანდილ და ფრიდონისთვის ორნი ტახტნი დაამზადნეს  
ზედა დასხდეს ხელმწიფურად  დიდებანი უდიადნეს  
ღმრთმან სხვანი ხორციელნი მათებრნიღა რად დაბადნეს  
და ამბობდიან ჭირთა მათთა  ყველაკასა გაუცხადნეს  
1640 
სმა  პურობა  გახარება ქმნეს  ჯალაბი გაადიდეს  
ვითარიცა ქორწილობა ხამს  ეგეთსა გარდიხდიდეს  
მათ ოთხთავე თავის თავის ძღვენსა სწორად მიართმიდეს  
და გლახაკთათვის საბოძვარსა საჭურჭლესა ერთგან ჰყრიდეს  
1641 
დედოფალმან ეგრე ბრძანა   ობოლ ქვრივნი მოასხენით  
ყველაკაი დაამდიდრეთ  საბოძვრითა აავსენით   
თვით უბოძა უსაზომო  რომ არ ითქმის კაცთა ენით  
და  ულოცეთო დღეგრძელობა  ესე ღმერთსა შეჰვედრენით   
1642 
ტარიელ თქვა   დედოფალო  გკადრებ ერთსა მოსახსენსა  
შეიწყალე რამაზ მეფე  მიავალე ღმერთსა შენსა  
ვნახე  მეტად შემებრალნეს  შეუშინდა ხრმალსა ჩვენსა  
და ღმერთი ალხენს მონანულსა  მოცთომილსა  ცრემლ ნადენსა   
1643 
დედოფალმან ლმობიერად  შევუნდობო   ესე ბრძანა  
მოიყვანა რამაზ მეფე  ხელმწიფეთა ათაყვანა  
ყოვლით კერძო მომღერალთა ხმები გაეთანისთანა    
და ჭირთა მათგან გარდახდილთა ესე ლხინი შეაგვანა  
1644 
ოქრო  თვალი  მარგალიტი  შვენიერი სანახავად  
ყოვლგან იდვის ვითა გორი  მოდის ველთა მოსარწყავად  
ვისცა სწადდის  ალაფობდის  წაიღიან უკითხავად  
და მანდატური არვის სცვიდის  ბოლოს ვინ ჯდის  ანუ თავად  
1645 
ავთანდილ და ფრიდონისთა სპათა ეტყვის მეფე დიდი  
 სტუმარნი ხართ  შოებისა სირცხვილი და ნუ გაქვს რიდი   
თვითოს კაცსა თვითო ჯორი მარგალიტი ანაკიდი   
და ესე მისცა საბოძვარი  სხვას ყველასა ვერ დავსთვლიდი  
1646 
ავთანდილ და ფრიდონისთვის საბოძვარსა ვინ დასთვალავს  
ვერ გამოთქვამს სიმრავლესა ენა  ამად თავსა კრძალავს  
რაცა ედვა  უკეთესსა დედოფალი არ დაჰმალავს  
და მათ უხმობდა მხსნელად მათად  ტკბილად უჭვრეტს  არა ჰლალავს  
1647 
სრულნი ინდონი ავთანდილს და ფრიდონს მწედ ხადოდიან  
 თქვენგან გვჭირს კარგი ყველაი     მართ ამას მოიტყოდიან  
ვითა პატრონსა სჭვრეტდიან  რაც სწადდის  მას იქმოდიან  
და სადარბაზებლად ნიადაგ მათ წინა მოვიდოდიან  
1648 
ტარიელ რამაზ მეფესა უბოძა საბოძვარია 
უბრძანა   ხარკსა მოგვცემდი  მართ ვითა შენი გვარია   
მან თაყვანის სცა  პირსა ქვე მიწამდის დამდებარია  
და წავიდა მისი მლოცველი  არ ომთა მომკვეხარია 
1649 
ინდოთ მეფე უბრძანებდა ასმათს  მისსა შეკვდომილსა  
 რაცა შენ ჰქმენ  არ უქმნია არ გამზრდელსა  არცა ზრდილსა  
აწ ინდოეთს სამეფოსა მეშვიდესა    ერთსა წილსა    
და ზედა დაგსვამ  შენი იყოს  გვმსახურებდი ტკბილი ტკბილსა  
1650 
ვინცა გწადდეს  ქმრად შეირთე  სამეფოსა ეპატრონე  
მუნიდაღმა გვმსასურებდი  თავი შენი დაგვამონე   
ასმათ ფერხნი გარდუკოცნა   შენგან აო ჩემი ღონე  
და მონობისა უკეთესი რამც ვიშოვნე  რამც ვიქონე   
1651 
მოხსენა   ხელმწიფეო  ვიკადრებ და ნუ გასწყრები  
თუ ხმელეთი სრულად მქონდეს  ვერცა მაშინ გაგეყრები  
მე მეყოფა შუქი თქვენი  ვარ მზის ეტლთა შენასწრები  
და ვერ გავსწირავ ჩემგან ზრდილსა  არცა სხვაგან ვიარები   
1652 
კვლაცა უბრძანა ტარიელ   კმარს შენი ჭირთ ნახულები  
გვახსოვან შენნი ჩვენზედა თვალნი ცრემლ ნაფახულები  
სჯობს  მოისმინო ნათქვამი  ჰქმნა ჩემგან გაზრახულები  
და ბოროტი სცვალო კეთილად  გყვენ სპანი ხრმალ მახულები   
1653 
დაჰმორჩილდა  მოახსენა   ჭირთა ჟამი ერთხელია   
მოიყვანეს კარგი მოყმე  გონიერი  არ ხელია  
ასმათ მისცეს  მიუძღვების  დაუჭირა სახელია  
და იგი კაცი გაადიდეს  აქვს მეფობის სახელია  
1654 
ერთგან სამთავე ძმობილთა დაყვნეს ცოტანი დღენია  
თამაშობდიან  უსახო მიუდიოდის ძღვენია  
რა მარგალიტი ღარიბი  რა უკეთესი ცხენია  
და მაგრა ავთანდილს სურვილმან დაღრეჯა დააჩენია  
1655 
ტარიელ ცნა  ამა ყმასა ცოლისათვის მოესურვა  
უბრძანებდა   გული შენი  განაღამცა მომემდურვა  
აწ ვაგლახ მე  ჭირი შენი გონებამან შვიდით ურვა  
და მოგშორდები  საწუთრომან ლხინი ასრე დამიშურვა   
1656 
კვლა ფრიდონცა დაეთხოვა   წავიდეო სახლსა ჩემსა  
ზედას ზედა დავსტკებნიდე დარბაზსა და ამა თემსა  
სამსახურსა მიბრძანებდი  უხუცესი ვითა მრწემსა  
და თქვენთვის ასრე მომსურდების  წყაროსათვის ვით ირემსა   
1657 
მასცა უბოძა ფარმანი   წა  სახლი მოიარეო  
მე ნუ გამწირავ  მნახევდი  ადრე მობრუნდი გარეო   
ავთანდილს უთხრა   უშენოდ რა მცაღა გავიხარეო  
და რათგან ისწრაფი  ნუ გაგვა  მიგელის ლომსა მთვარეო   
1658 
როსტანისთვის წაატანა ძღვნად ტურფები ჯუბაჩები  
კვლა ჭურჭელი თვალთა თლილთა  არ კოვზები  არ ჩამჩები  
 ჩემ მაგიერ მიუტანე  წაო  ნურას მეურჩები   
და ავთანდილ თქვა   არა ვიცი  მე უშენოდ ვით დავრჩები   
1659 
ქალსა ქალმან გაუგზავნა ყაბაჩა და ერთი რიდე  
რომე ჩაცმა დაბურვასა ვინ მც ღირს იყო მათგან კიდე  
ერთი თვალი   წამღებელსა  ვერა თქვას  თუ   ცუდად ვზიდე     
და ღამე მზეებრ გაანათლის  ჩნდის  სადაცა შეჰხედვიდე  
1660 
ავთანდილ შეჯდა  წავიდა  ტარიას გაესალამა  
იგი ორნივე გაყრისა დაწვნა ცეცხლისა ალამა  
სრულად ინდონი მისტირან  ცრემლმან მინდორი დალამა  
და ავთანდილ იტყვის   მომკლაო სოფლისა მე სამსალამა   
1661 
ერთგან ფრიდონ და ავთანდილ იარნეს დღენი მცირენი  
გზამან გაყარნა  წავიდეს თავის თავ ანატირენი  
კარგად მოუხდეს მათ მათნი საქმენი დანაპირენი  
და ავთანდილ მიხდა არაბეთს  ნახნა არ ცუდნი ჭირენი  
1662 
გამოეგებნეს არაბნი  სამეფო დააშვენა მან  
ნახა მზე მისი  მიჰრიდა მისთა სურვილთა წყენამან  
მას თანა ტახტსა და ვე ჯდა  ალხინა მჭვრეტთა ლხენამან  
და გაახელმწიფა გვირგვინი ზეცით მოსრულმან ზენამან  
1663 
მათ სამთავე ხელმწიფეთა ერთმანერთი არა სძულდეს  
ერთმანერთსა ჰნახვიდიან  საწადელნი გაუსრულდეს  
ბრძანებისა შემცილენი მათთა ხრმალთა და ვე წყლულდეს  
და მოიმატნეს სამეფონი  გახელმწიფდეს  გამორჭმულდეს  
1664 
ყოვლთა სწორად წყალობასა ვითა თოვლსა მოათოვდეს  
ობოლ ქვრივნი დაამდიდრნეს და გლახაკნი არ ითხოვდეს  
ავთა მქმნელნი დააშინნეს  კრავნი ცხვართა ვერა სწოვდეს  
და შიგან მათთა საბრძანისთა თხა და მგელი ერთგან სძოვდეს  
1665 
გასრულდა მათი ამბავი ვითა სიზმარი ღამისა  
გარდახდეს  გავლეს სოფელი    ნახეთ სიმუხთლე ჟამისა   
ვის გრძლად ჰგონია  მისთვისცა არის ერთისა წამისა  
და ვწერ ვინმე მესხი მელექსე მე რუსთველისად ამისა  
1666 
ქართველთა ღმრთისა დავითის  ვის მზე მსახურებს სარებლად  
ესე ამბავი გავლექსე მე მათად მოსახმარებლად  
ვინ არის აღმოსავლეთით დასავლეთს ზართა მარებლად  
და ორგულთა მათთა დამწველად  ერთგულთა გამახარებლად  
1667 
დავითის ქმნანი ვითა ვთქვნე სიჩალხე სიხაფეთანი  
ესე ამბავნი უცხონი  უცხოთა ხელმწიფეთანი  
პირველ ზნენი და საქმენი  ქებანი მათ მეფეთანი  
და ვპოვენ და ლექსად გარდავთქვენ  ამითა ვილაყფეთანი  
1668 
ესე ასეთი სოფელი  არვისგან მისანდობელი  
წამია კაცთა თვალისა და წამწამისა მსწრობელი  
რასა ვინ ეძებთ  რას აქმნევთ  ბედია მაყივნებელი  
და ვის არ შეუცვლის  კარგია  ორისავ იყოს მხლებელი  
1669 
ამირან დარეჯანის ძე მოსეს უქია ხონელსა  
აბდულ მესია   შავთელსა  ლექსი მას უქეს რომელსა  
დილარგეთ   სარგის თმოგველსა  მას ენა დაუშრომელსა  
და ტარიელ   მისსა რუსთველსა  მისთვის ცრემლ შეუშრომელსა  
 
დ ა ს ა ს რ უ ლ ი